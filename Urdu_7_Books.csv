Chapter_Name,Text,Extractive_summaries
مادر ملت فاطمہ جناح,"محترمہ فاطمہ جناح ۳۴ جولائی ۱۸۹۳ء کو کراچی میں پیدا ہوئیں ۔ وہ قائداعظم محمد علی جناح سے قریباً ۷ سال چھوٹی تھیں ۔ محترمہ فاطمہ جناح ابھی چھوٹی ہی تھیں کہ ان کی والدہ محترمہ کا انتقال ہو گیا ۔ ۸ برس کی عمر میں باپ کا سایہ بھی سر سے اُٹھ گیا ۔ ان دونوں قائداعظم محمد علی جناح بمبئی میں وکالت کر رہے تھے ۔ والدین کے انتقال کے بعد انھوں نے فاطمہ جناح کو بمبئی بلا لیا ۔ محترمہ فاطمہ جناح کی تعلیم کا آغاز تو کراچی ہی میں ہو چکا تھا ۔ بمبئی پہنچ کر وہ کانوینٹ سکول میں داخل ہو گئیں ۔ ۱۹۱۰ء میں محترمہ فاطمہ جناح نے میٹرک کے امتحان میں امتیازی نمبروں سے کامیابی حاصل کی ۔ میٹرک کرنے کے بعد انھوں نے سینئر کیمبرج اور پھر ۱۹۲۲ء میں ڈینٹل سرجن کا امتحان بھی اعلیٰ نمبروں سے پاس کر لیا ۔ ڈینٹل سرجن بننے کے بعد انھوں نے بمبئی میں اپنا کلینک کھول لیا ۔ انسانیت کی خدمت اور سماجی کاموں کا جذبہ زمانہ طالب علمی ہی سے ان میں موجود تھا ۔ لہذا وہ دانتوں کی جراحی کے میدان میں انسانیت کی خدمت میں مصروف ہو گئیں۔ ۱۹۲۹ء میں جب قائداعظم کی اہلیہ رتی جناح کا انتقال ہوا تو محترمہ فاطمہ جناح نے اپنے ڈاکٹری کے پیشے کو خیرباد کہ دیا اور قائداعظم کے پاس آئیں ۔ محترمہ فاطمہ جناح سیاست کے میدان میں قائداعظم کی معتمد ساتھی اور تحریک پاکستان میں ان کی معاون و مشیر رہیں ۔ انھوں نے ہر مشکل گھڑی میں اپنے بھائی کا ساتھ دیا ۔ قائداعظم جب گول میز کانفرنس میں شرکت کے لیے لندن گئے تو محترمہ فاطمہ جناح بھی ان کے ساتھ تھیں ۔ انھوں نے گول میز کانفرنس کے دوران قائداعظم کو نہایت اچھے سیاسی مشورے دیے ۔ محترمہ فاطمہ اعلی تعلیم یافتہ ، نہایت دوراندیش اور بہت جراتمند خاتون تھیں ۔ انھوں نے مسلم خواتین کو بیدار کرنے اور انھیں ایک سیاسی پلیٹ فارم پر متحد کرنے میں نہایت اہم کردار ادا کیا ۔ انھوں نے اپنی ساری زندگی قومی مفادات کے لیے وقف کر دی ۔ انھوں نے ہر قدم پر قائداعظم کا ساتھ دیا ۔ عوامی جلسوں میں بھی وہ اپنے بھائی کے شانہ بشانہ شریک رہیں ۔ وہ خواتین کے قومی ، سیاسی اور سماجی کردار کے ساتھ ساتھ ان کے گھریلو کردار سے بھی براہ راست وابستہ تھیں ۔ انھوں نے مسلم خواتین کی سیاسی اور فکری راہنمائی کے ساتھ ساتھ خواتین کے عام گھریلو مسائل میں بھی ان کی راہنمائی اور حوصلہ افزائی کی ۔ محترمہ فاطمہ جناح نے خواتین کو تحریک پاکستان میں راہنمائی فراہم کی اور انھیں عملی سیاست کے میدان میں لانے کے لیے بھی بنیادی کردار ادا کیا ۔ بیگم محمد علی ، بیگم ہارون بیگم سلمیٰ تصدق حسین ، بیگم بشیر احمد ، بیگم شائستہ اکرام اللہ اور رعنا لیاقت علی خان کے ساتھ محترمہ فاطمہ جناح بھی آل انڈیا مسلم لیگ کی خواتین کمیٹی کی ممبر تھیں ۔ انھیں خواتین کے حلقے میں بےپناہ مقبولیت اور عزت حاصل رہی ۔ وہ خواتین کو عملی سیاست میں آنے کے لیے آمادہ کرتیں اور انھیں قومی میدان میں ہر قسم کی قربانی دینے کی ترغیب دیتی تھیں ۔ قائداعظم نے تحریک پاکستان کے دوران میں خواتین کے حوالے سے تمام امور کی نگرانی کا فریضہ محترمہ فاطمہ جناح کو سونپ رکھا تھا ۔ کوئٹہ کے مقام پر خواتین سے خطاب کرتے ہوئے محترمہ فاطمہ جناح نے فرمایا اب تک ہم مسلمان خواتین نے اپنی قوم کی کوئی خاص مدد نہیں کی حالانکہ اگر ہم لوگ بھی چاہتے تو بہت کچھ کام کا حصہ بٹا سکتے تھے ۔ اس وقت ہماری ضرورتیں چار ہیں یعنی اقتصادی ، معاشرتی تعلیمی اور سیاسی ۔ ہم کو چاہیے کہ ہم میں سے ہر ایک جس سے جتنا ہو سکے ، اپنی قوت اور اپنی حیثیت کے مطابق اپنے خاندان، اپنے ہمسائے ، اپنے دوستوں اور عزیزوں میں عملی قوت کی روح پھونک کر اس میں قومیت کا جذبہ پیدا کرے ۔ اس طرح ہم اپنی قوم کی کچھ مدد کر سکتے ہیں ۔ قیام پاکستان کے بعد بھی ان کی قومی خدمات کا سلسلہ جاری رہا ۔ انھوں نے بیماری کے دوران میں قائداعظم کی بےپناہ خدمت کی ۔ وہ ہمہ وقت ان کے ساتھ رہیں ۔ سرکاری کاموں میں بھی ان کا ہاتھ بٹاتی رہیں ۔ تعلیم نسواں کے لیے بھی محترمہ فاطمہ جناح کی خدمات سے انکار ممکن نہیں ۔ انھوں نے اپوا کے پلیٹ فارم سے تعلیمی خدمات کا ایک سلسلہ جاری کیا ۔ وہ اپوا کی سرپرست رہیں اور ہر سرپرست رہیں اور ہر سطح پر انھوں نے اپنی بےمثال اور قائدانہ صلاحیتوں کا لوہا منوایا ۔ اپوا کے علاوہ وہ کئی اور تنظیموں کی بھی سرپرست تھیں ۔ ان کی یہ سرپرستی برائے نام نہیں تھی بلکہ ہر تنظیم کے دائرہ کار میں رہتے ہوئے انھوں نے ایک کارکن کی حیثیت سے اپنے منصبی فرائض کو پورا کرنے کے لیے کام کیا ۔ قیام پاکستان کے فوراً بعد پیدا ہونے والے مسائل کے حل میں وہ عملا شریک کار رہیں ۔ خاص طور پر مہاجرین کی آبادکاری اور کشمیری مہاجرین کی دستگیری میں ان کی خدمات آب زر سے لکھنے کے لائق ہیں ۔ قائداعظم کی وفات کے بعد وہ عملی سیاست سے کنارہ کش ہو گئیں مگر سماجی حوالے سے ان کی خدمات کا سلسلہ جاری رہا ۔ محترمہ فاطمہ جناح عظیم خاتون رہنما تھیں ۔ قومی اور ملی خدمات کے حوالے سے قوم نے انھیں مادر ملت یعنی قوم کی ماں کا لقب دیا ۔ وہ سچی اور پُرخلوص مسلمان تھیں ۔ اعلیٰ انگریزی تعلیم وتربیت کے باوجود وہ اسلامی تعلیمات کی سچی پیروکار تھیں ۔ عالم اسلام کا اتحاد اور پاکستان میں اسلامی نظام فکر کی ترویج ان کا خواب تھا ۔ وہ اپنی زندگی کے آخری لمحات تک اس خواب کو شرمندہ تعبیر کرنے کے لیے کوشاں رہیں ۔ ایک موقعے پر تقریر کرتے ہوئے انھوں نے فرمایا اگر ہم واقعی یہ چاہتے ہیں کہ پاکستان کو صیح اسلامی مملکت بنایا جائے تو اس کے لیے کچھ اسلامی تعلیمات کا اجرا بہت ضروری ہے ۔ یہ ضرورت اسی صورت میں پوری ہو سکتی ہے کہ ہم اپنے تمام تعلیمی اداروں میں قرآن حکیم کی تعلیم کو باقاعدہ درسی نصاب میں شامل کر لیں تاکہ بچے اس کتاب علم و حکمت کے معنی و مطالب سے آگاہی حاصل کر سکیں اور قرآنی تعلیمات پر عمل پیرا ہو سکیں ۔ میری دلی تمنا ہے کہ تمام سکولوں میں قرآن حکیم کی تدریس کا فورا بندوبست ہو جائے ۔ محترمہ فاطمہ جناح نے 9 جولائی ۱۹۶۷ء کو وفات پائی ۔ انھیں قائداعظم محمد علی جناح کے مزار کے احاطے میں سپرد خاک کیا گیا ۔","محترمہ فاطمہ جناح ۳۴ جولائی ۱۸۹۳ء کو کراچی میں پیدا ہوئیں ۔ ۸ برس کی عمر میں باپ کا سایہ بھی سر سے اُٹھ گیا ۔ ان دونوں قائداعظم محمد علی جناح بمبئی میں وکالت کر رہے تھے ۔ ۱۹۱۰ء میں محترمہ فاطمہ جناح نے میٹرک کے امتحان میں امتیازی نمبروں سے کامیابی حاصل کی ۔ میٹرک کرنے کے بعد انھوں نے سینئر کیمبرج اور پھر ۱۹۲۲ء میں ڈینٹل سرجن کا امتحان بھی اعلیٰ نمبروں سے پاس کر لیا ۔ ڈینٹل سرجن بننے کے بعد انھوں نے بمبئی میں اپنا کلینک کھول لیا ۔ ۱۹۲۹ء میں جب قائداعظم کی اہلیہ رتی جناح کا انتقال ہوا تو محترمہ فاطمہ جناح نے اپنے ڈاکٹری کے پیشے کو خیرباد کہ دیا اور قائداعظم کے پاس آئیں ۔ انھوں نے گول میز کانفرنس کے دوران قائداعظم کو نہایت اچھے سیاسی مشورے دیے ۔ انھوں نے مسلم خواتین کی سیاسی اور فکری راہنمائی کے ساتھ ساتھ خواتین کے عام گھریلو مسائل میں بھی ان کی راہنمائی اور حوصلہ افزائی کی ۔ بیگم محمد علی ، بیگم ہارون بیگم سلمیٰ تصدق حسین ، بیگم بشیر احمد ، بیگم شائستہ اکرام اللہ اور رعنا لیاقت علی خان کے ساتھ محترمہ فاطمہ جناح بھی آل انڈیا مسلم لیگ کی خواتین کمیٹی کی ممبر تھیں ۔ قیام پاکستان کے بعد بھی ان کی قومی خدمات کا سلسلہ جاری رہا ۔ وہ اپوا کی سرپرست رہیں اور ہر سرپرست رہیں اور ہر سطح پر انھوں نے اپنی بےمثال اور قائدانہ صلاحیتوں کا لوہا منوایا ۔ خاص طور پر مہاجرین کی آبادکاری اور کشمیری مہاجرین کی دستگیری میں ان کی خدمات آب زر سے لکھنے کے لائق ہیں ۔ قائداعظم کی وفات کے بعد وہ عملی سیاست سے کنارہ کش ہو گئیں مگر سماجی حوالے سے ان کی خدمات کا سلسلہ جاری رہا ۔ قومی اور ملی خدمات کے حوالے سے قوم نے انھیں مادر ملت یعنی قوم کی ماں کا لقب دیا ۔ محترمہ فاطمہ جناح نے 9 جولائی ۱۹۶۷ء کو وفات پائی ۔ انھیں قائداعظم محمد علی جناح کے مزار کے احاطے میں سپرد خاک کیا گیا ۔"
ملکہ کہسار مری,"مری ، پنجاب کا تاریخی مقام ہے ۔ یہ ضلع راولپنڈی میں شامل ہے ۔ راولپنڈی کے شمال مشرق میں گاڑی کی تقریباً ایک ڈیڑھ گھنٹے کی مسافت پر واقع ہے ۔ سمندر کی سطح سے اس صحت افزا مقام کی بلندی تقریباً ساڑھے سات ہزار فٹ ہے ۔ یہاں اپریل سے نومبر تک بہت اچھا موسم رہتا ہے ۔ البتہ دسمبر سے مارچ تک شدید سردی پڑتی ہے ۔ دسمبر کے آخری عشرے سے لے کر فروری کے ابتدائی کا دورانیہ ، شدید برفباری کا زمانہ ہے ۔ اس دورانیے میں مری میں یخ بستہ موسم کا راج ہوتا ہے ۔ سردیوں میں بھی یہاں خوب رونق ہوتی ہے ۔ جب سارا علاقہ برف سے ڈھک جاتا ہے تو ملک بھر سے برفباری کا منظر دیکھنے کے شوقین یہاں پہنچ جاتے ہیں ۔ مری میں سردیوں کی شام بہت خوبصورت ہوتی ہے ۔ برقی قمقموں کی رنگارنگ روشنیوں میں یوں محسوس ہوتا ہے جیسے آسمان سے ستارے زمین پر اتر آئے ہیں ۔ ولفریب خوبصورتی اور دلکش نظاروں کی وجہ سے ، مری کو ملکہ کہسار کہا جاتا ہے ۔ گرمی کے موسم میں مری کی خنک ہوائیں لوگوں کو اپنی طرف کھینچتی ہیں ۔ پاکستان کے مختلف علاقوں کے رہنے والے گرمی پڑتے ہی مری کا رُخ کرتے ہیں ۔ مری پاکستان بھر کے پرفضا پہاڑی مقامات میں سے نہایت معروف اور خوبصورت سیرگاہ ہے ۔ گرمیوں کے موسم میں ہر دوسرے تیسرے روز بارش ہوتی ہے  جس کی وجہ سے مری کا موسم بڑا سہانا ہو جاتا ہے ۔ اسلام آباد سے مری کی طرف جائیں تو راستے کے دونوں طرف موجود چیڑ اور صنوبر کے اونچے اور خوبصورت درخت سیاحوں کو خوش آمدید کہتے دکھائی دیتے ہیں ۔ تریٹ کے مقام سے آگے نکلتے ہی مری کا دلفریب موسم آنے والوں کو اپنی آغوش میں لے لیتا ہے ۔ بل کھاتی سڑک اور تھوڑے تھوڑے وقفے سے آتے پڑاو سیاحوں کو مبہوت کر دیتے ہیں ۔ انیسویں صدی کی تیسری دہائی میں انگریزوں نے مری میں کیمپ بنایا تو اس شہر کو مرکزی اہمیت حاصل ہوئی ۔ ۱۸۵۷ء کی جنگ آزادی میں جہاں برصغیر پاک و ہند کے مختلف علاقوں کے رہنے والوں نے انگریزی سامراج کے خلاف اپنے جذبات کا اظہار کیا ، وہاں مری کے رہنے والے بھی کسی سے پیچھے نہ رہے ۔ انھوں نے اپنی زمین سے انگریزوں کو نکالنے کے لیے گوریلا جنگ شروع کی اور اس میں خاصے کامیاب بھی رہے ، لیکن جب مجموعی طور پر برصغیر پاک و ہند میں ۱۸۵۷ء کی جنگِ آزادی میں مسلمانوں کو ناکامی ہوئی تو انگریزوں کو مری میں قدم جمانے کا موقع میسر آیا ۔ جب انگریزوں نے جنگِ آزادی کے مجاہدوں کو مختلف نوعیت کی سزاؤں سے گزارا تو اس خطے کے اُن فرزندوں کو توپ دم کیا گیا جو انگریزوں کے خلاف نبردآزما رہے ۔ آج بھی باغ شہیداں میں ان جانثاروں کی قبریں ان کی ہمت جرات اور حوصلے کی گواہ ہیں ۔ تحریک پاکستان میں بھی اہلِ مری کا کردار نمایاں رہا ہے ۔ پاکستان کے جن شہروں کو قائداعظم کے قدم چومنے کا شرف حاصل ہے ، ان میں مری بھی شامل ہے ۔ ۱۹۴۶ء میں قائد اعظم محمدعلی جناح ، مادرملت فاطمہ جناح کے ہمراہ کشمیر سے ہوتے ہوئے مری تشریف لائے اور مری کے معروف جی پی او چوک میں فرزندان اسلام سےخطاب کیا ۔ مری ایک مرکزی سڑک کے اردگرد آباد ہے جسے مال روڈ کہتے ہیں ۔ مال روڈ پر سیکڑوں ہوٹل ہیں ۔ یہاں باہر سے آنے والے سیاح قیام کرتے ہیں ۔ مری کے مال روڈ کی ایک تاریخی اور تہذیہی حیثیت ہے ۔ یہ جی پی او چوک سے شروع ہو کر پنڈی پوائنٹ تک جاتا ہے ۔ اس کے دونوں طرف خوبصورت ہوٹل اور دکانیں موجود ہیں ۔ مری کے بازار میں ہر قسم کی چیزیں دستیاب ہیں جہاں سے سیاح اپنی ضرورت کی چیزیں اور تحائف خریدتے ہیں ۔ مری کے مال روڈ کے علاوہ پنڈی پوائنٹ کشمیر پوائنٹ اور باغ شہیداں بھی قابل دید مقامات ہیں ۔ مری کے گردونواح میں نیومری ، گھڑیال کیمپ اور بھوربن بھی دیکھنے سے تعلق رکھتے ہیں ۔ نیومری میں چیئرلفٹ اور کیبل کار سیاحوں کی دلچسپی کا محور ہیں ۔ بچے ، بوڑھے اور جوان چیئرلفٹ اور کیبل کار پر بیٹھ کر لطف اندوز ہوتے ہیں ۔ پہاڑوں کے اوپر سے گزرتی ہوئی کیبل کار سے زمین کا دلکش منظر سیاحوں کو مسحور کر دیتا ہے ۔ مری کے قریب گھوڑا گلی کے مقامی سکاؤٹ کی تربیت گاہ کے علاوہ معروف و مشہور لارنس کالج ہے ، جو انگریزی دور میں انگریز بچوں کے لیے اور قیام پاکستان کے بعد پاکستانی بچوں کے لیے تعلیم و تربیت کا اہم مرکز ہے ۔ سرد ہواؤں ، بلند و بالا درختوں ، پرکشش پہاڑوں اور وقفے وقفے سے آتی جاتی بادلوں کی ٹولیوں کے بیچوں بیچ بل کھاتی ہوئی ایک سڑک ، مری کو ایبٹ آباد سے ملاتی ہے ۔ اس سڑک کے توسط سے ایوبیہ ، خانس پور، باڑا گلی نتھیا گلی وغیرہ کے سحرانگیز مقامات کی سیر کی جا سکتی ہے ۔ مری ، پاکستان کے خوبصورت ترین تفریحی مقامات میں سے ایک ہے ۔ گرمی اور سردی ، دونوں موسموں میں یہاں ملک کے دیگر مقامات سے آنے والے سیاحوں کا تانتا بندھا رہتا ہے ۔ یہ سیاح یہاں آکر خالق کائنات کی پیدا کردہ ان خوبصورت نشانیوں اور دلفریب مناظر سے اپنے دلوں کو لبھاتے ہیں ۔","مری ، پنجاب کا تاریخی مقام ہے ۔ راولپنڈی کے شمال مشرق میں گاڑی کی تقریباً ایک ڈیڑھ گھنٹے کی مسافت پر واقع ہے ۔ سمندر کی سطح سے اس صحت افزا مقام کی بلندی تقریباً ساڑھے سات ہزار فٹ ہے  ۔ پاکستان کے مختلف علاقوں کے رہنے والے گرمی پڑتے ہی مری کا رُخ کرتے ہیں ۔ اسلام آباد سے مری کی طرف جائیں تو راستے کے دونوں طرف موجود چیڑ اور صنوبر کے اونچے اور خوبصورت درخت سیاحوں کو خوش آمدید کہتے دکھائی دیتے ہیں ۔ ۱۸۵۷ء کی جنگ آزادی میں جہاں برصغیر پاک و ہند کے مختلف علاقوں کے رہنے والوں نے انگریزی سامراج کے خلاف اپنے جذبات کا اظہار کیا ، وہاں مری کے رہنے والے بھی کسی سے پیچھے نہ رہے ۔ انھوں نے اپنی زمین سے انگریزوں کو نکالنے کے لیے گوریلا جنگ شروع کی اور اس میں خاصے کامیاب بھی رہے ، لیکن جب مجموعی طور پر برصغیر پاک و ہند میں ۱۸۵۷ء کی جنگِ آزادی میں مسلمانوں کو ناکامی ہوئی تو انگریزوں کو مری میں قدم جمانے کا موقع میسر آیا ۔  ۱۹۴۶ء میں قائد اعظم محمدعلی جناح ، مادرملت فاطمہ جناح کے ہمراہ کشمیر سے ہوتے ہوئے مری تشریف لائے اور مری کے معروف جی پی او چوک میں فرزندان اسلام سےخطاب کیا ۔  مری کے مال روڈ کے علاوہ پنڈی پوائنٹ کشمیر پوائنٹ اور باغ شہیداں بھی قابل دید مقامات ہیں ۔  نیومری میں چیئرلفٹ اور کیبل کار سیاحوں کی دلچسپی کا محور ہیں ۔  مری کے قریب گھوڑا گلی کے مقامی سکاؤٹ کی تربیت گاہ کے علاوہ معروف و مشہور لارنس کالج ہے ، جو انگریزی دور میں انگریز بچوں کے لیے اور قیام پاکستان کے بعد پاکستانی بچوں کے لیے تعلیم و تربیت کا اہم مرکز ہے ۔ سرد ہواؤں ، بلند و بالا درختوں ، پرکشش پہاڑوں اور وقفے وقفے سے آتی جاتی بادلوں کی ٹولیوں کے بیچوں بیچ بل کھاتی ہوئی ایک سڑک ، مری کو ایبٹ آباد سے ملاتی ہے ۔ اس سڑک کے توسط سے ایوبیہ ، خانس پور، باڑا گلی نتھیا گلی وغیرہ کے سحرانگیز مقامات کی سیر کی جا سکتی ہے ۔ یہ سیاح یہاں آکر خالق کائنات کی پیدا کردہ ان خوبصورت نشانیوں اور دلفریب مناظر سے اپنے دلوں کو لبھاتے ہیں ۔"
اشتہارات ” ضرورت نہیں ہے “ کے,"ایک بزرگ اپنے نوکر کو فہمائش کر رہے تھے کہ تم بالکل گھامڑ ہو ۔ دیکھو میر صاحب کا نوکر ہے اتنا دوراندیش کہ میر صاحب نے بازار سے بجلی کا بلب منگوایا تو اس کے ساتھ ہی ایک بوتل مٹی کے تیل کی اور دو موم بتیاں بھی لے آیا کہ بلب فیوز ہو جائے تو لالٹین سے کام چل سکتا ہے ۔ اس کی چمنی ٹوٹ جائے یا بتی ختم ہو جائے تو موم بتی روشن کی جا سکتی ہے ۔ تم کو ٹیکسی لینے بھیجا تھا تم آدھے گھنٹے بعد ہاتھ لٹکاتے آگئے کہا کہ جی ٹیکسی تو ملتی نہیں ۔ موٹر رکشہ کہتے ہیں تو لیتا آؤں ۔ میر صاحب کا نوکر ہوتا تو موٹر رکشہ لے کے آیا ہوتا تاکہ دوبارہ جانے کی ضرورت نہ پڑتی ۔ نوکر بہت شرمندہ ہوا اور آقا کی بات پلے باندھ لی ۔ چند دن بعد اتفاق سے آقا پر بخار کا حملہ ہوا تو انھوں نے اسے حکیم صاحب کو لانے کے لیے بھیجا ۔ تھوڑی دیر میں حکیم صاحب تشریف لائے تو ان کے پیچھے پیچھے تین آدمی اور تھے جو سلام کر کے ایک طرف کھڑے ہو گئے ۔ ایک کی بغل میں کپڑے کا تھان تھا، دوسرے کے ہاتھ میں لوٹا اور تیسرے کے کاندھے پر پھاؤڑا ۔ آقا نے نوکر سے کہا یہ کون لوگ ہیں میاں ؟ نوکر نے تعارف کرایا کہ جناب ویسے تو حکیم صاحب بہت حاذق ہیں ، لیکن اللہ کے کاموں میں کون دخل دے سکتا ہے ۔ خدانخواستہ کوئی ایسی ویسی بات ہو جائے تو میں درزی کو لے آیا ہوں اور وہ کفن کا کپڑا ساتھ لایا ہے ۔ یہ دوسرے صاحب غسال ہیں اور تیسرے گورکن ۔ ایک ساتھ اس لیے لے آیا کہ بار بار بھاگنا نہ پڑے ۔ ایسے ہی ایک بزرگ ہمارے حلقہ احباب میں بھی ہیں ۔ گلی سے ریڑھی والا ہانک لگاتا گزر رہا تھا کہ انگور ہیں چمن کے ، پپیتے ہیں پیڑ کے پکے ہوئے ۔ انھوں نے لڑکا بھیج کر اسے بلایا اور کہا میاں جی معاف کیجیے ہمیں ضرورت نہیں ہے ۔ پھل والا چلا گیا تو ہم نے عرض کیا کہ اس زحمت کی کیا ضرورت تھی ؟ وہ تو جا ہی رہا تھا اسے روکنا کیا ضرور تھا ؟ بولے احتیاط کا تقاضا تھا کہ اس پر بات واضح کر دی جائے اور معذرت بھی کی جائے کیونکہ بےچارا اتنی دور سے اتنی امید لے کر پھل بیچنے آتا ہے ۔ دوسرے یہ کہ اسے یہ گمان نہ گزرے کہ اس گھر میں شاید بہرے رہتے ہیں جو اس کی آواز نہیں سن پاتے ۔ یہی ہمارے دوست ایک روز کار میں ہمارے ساتھ گولی مار سے گزر رہے تھے ۔ ایک جگہ لکھا ہے تشریف لائے ۔ ربڑی قلفی اور لسی تیار ہے ۔ انھوں نے فورا کار ٹھہرائی اور دکاندار سے کہا کہ پہلی بات تو یہ کہ ہمارے پاس فرصت نہیں ۔ ہم ضروری کام سے جارہے ہیں ۔ دوسرے قلفی اور ربڑی ہم نہیں کھاتے اور کسی کا بھلا یہ کون سا موسم ہے ؟ بہرحال تمھاری پیش کش کا شکریہ ۔ وہ تو بیٹھا سنا کیا اور نہ جانے کیا سمجھا کیا ۔ کار میں واپس بیٹھتے ہوئے ہمارے دوست نے وضاحت کی کہ یہاں کے لوگ ان آداب کو کیا جانیں ۔ یہاں تو دعوت نامہ آتا ہے اور اس کے نیچے لکھا ہوتا ہے کہ جواب سے مطلع فرمائیے ۔ جن کو شریک نہیں ہونا ہوتا وہ بھی چپ بیٹھ رہتے ہیں ۔ میزبان کو مطلع کرنا ضروری نہیں سمجھتے کہ بندہ حاضر ہونے سے معذور ہے ۔ اس بچارے کا کھانا ضائع جاتا ہے ۔ ہم نے غور کیا تو معلوم ہوا کہ ہم خود انہی آداب سے بےبہرہ لوگوں میں سے ہیں ۔ لوگ اخباروں میں طرح طرح کے اشتہارات چھپواتے ہیں کہ ہم پڑھ کر ان کی طرف متوجہ ہوں ۔ لیکن ہم انھیں پڑھ کر ایک طرف ڈال دیتے ہیں ۔ کوئی ہمارے لیے ٹھیکے کا بندوبست کرتا ہے اور ٹینڈر نوٹس شائع کرتا ہے ۔ کسی کو ہمارے ہاتھ پلاٹ یا مکان بیچنا ہوتا ہے ۔ کوئی ہمیں یہ اطلاع دیتا ہے کہ اس نے اپنے نالائق فرزند کو جائیداد سے عاق کر دیا ہے ۔ کہیں کسی کی کوشش ہوتی ہے کہ ہم ان کی فرزندی قبول کر لیں اور ذات پات تعلیم اور تنخواہ کی شرطیں من و عن وہی رکھی جاتی ہیں ، جو ہم میں ہیں ۔ کوئی ہمیں گھر بیٹھے لاکھوں روپے کمانے کا لالچ دیتا ہے کوئی شارٹ ہینڈ سکھانے کی کوشش کرتا ہے ۔ بہت سے کالج مشتاق ہیں ، کہ ہم ان کے ہاں داخلے لیں اور بعضے اپنی کاریں اور ریفریجریٹر معقول قیمت پر ہماری نذر کرنے کی فکر میں رہتے ہیں ۔ سمجھ میں نہیں آتا کہ ان سب ضرورت مندوں سے آدمی کیسے عہدہ برآ ہو ۔ بہت سوچنے کے بعد یہ ترکیب ہماری سمجھ میں آئی ہے کہ جہاں ہم ضرورت ہے ، کا اشتہار چھپوا دیں ہماری دانست میں ان اشتہارات کی صورت کچھ اس قسم کی ہونی چاہیے ۔ کرائے کے لیے خالی نہیں ہے ۔ ۲۰۰ گز پر تین بیڈ روم کا ایک ہوادار بنگلہ نما مکان  جس میں نلکا ہے اور مین دروازے کے آگے کارپوریشن کا کوڑا ڈالنے کا ڈرم بھی کرائے پر دینا مقصود نہیں ہے ۔ نہ اس کا کرایہ تین سو روپے ماہوار ہے اور نہ چھے ماہ پیشگی کرایہ کی شرط ہے ۔ جن صاحبوں کو کرائے کے مکان کی ضرورت ہو وہ فون نمبر ۷ ۶ ۳۲۵ پر رجوع نہ کریں ، کیوں کہ اس کا کچھ فائدہ نہیں ۔ اطلاع عام ۔ راقم محمد دین ولد فتح دین کریانہ مرچنٹ یہ اطلاع دینا ضروری سمجھتا ہے کہ اس کا فرزند رحمت اللہ نہ نافرمان ہے نہ اوباشوں کی صحبت میں رہتا ہے، لہذا اسے جائیداد سے عاق کرنے کا کوئی سوال پیدا نہیں ہوتا ۔ آئندہ جو صاحب اسے کوئی ادھار وغیرہ دیں گے وہ میری ذمہ داری پر دیں گے ۔ ضرورت نہیں ہے ۔ کار مارس مائنز ماڈل ۱۹۵۹ء بہترین کنڈیشن میں ۔ ایک بےآواز ریڈیو نہایت خوبصورت کیبنٹ ایک ویسپا موٹر سائیکل اور دیگر گھریلو سامان پنکھے پلنگ وغیرہ قسطوں پر یا بغیر قسطوں کے ہمیں درکار نہیں ۔ ہمارے ہاں خدا کے فضل سے یہ سب چیزیں پہلے سے موجود ہیں ۔ اوقات ملاقات ۳ بجے شام ۔ عدم ضرورت رشته ۔ ایک پنجابی نوجوان برسر روزگار آمدنی تقریبا پندرہ سو روپے ماہوار کے لیے کسی باسلیقہ خوبصورت شریف خاندان کی تعلیم یافتہ دوشیزہ کے رشتے کی ضرورت نہیں ہے کیونکہ لڑکا پہلے سے شادی شدہ ہے ۔ خط و کتابت صیغہ راز میں نہیں رہے گی ۔ اس کے علاوہ بھی بےشمار لڑکے اور لڑکیوں کے لیے رشتے مطلوب نہیں ہیں ۔ پوسٹ بکس نمبر کراچی ۔ داخلے جاری نہ رکھیے ۔ کراچی کے اکثر کالج آج کل انٹر اور ڈگری کلاسوں میں داخلے کے لیے اخباروں میں دھڑا دھڑ اشتہار دے رہے ہیں ۔ یہ سب اپنا وقت اور پیسہ ضائع کر رہے ہیں ۔ ہمیں ان کے ہاں داخل ہونا مقصود نہیں ۔ ہم نے کتنی سال پہلے ایم اے پاس کر لیا تھا ۔","ایک بزرگ اپنے نوکر کو فہمائش کر رہے تھے کہ تم بالکل گھامڑ ہو ۔ دیکھو میر صاحب کا نوکر ہے اتنا دوراندیش کہ میر صاحب نے بازار سے بجلی کا بلب منگوایا تو اس کے ساتھ ہی ایک بوتل مٹی کے تیل کی اور دو موم بتیاں بھی لے آیا کہ بلب فیوز ہو جائے تو لالٹین سے کام چل سکتا ہے ۔ چند دن بعد اتفاق سے آقا پر بخار کا حملہ ہوا تو انھوں نے اسے حکیم صاحب کو لانے کے لیے بھیجا ۔ تھوڑی دیر میں حکیم صاحب تشریف لائے تو ان کے پیچھے پیچھے تین آدمی اور تھے جو سلام کر کے ایک طرف کھڑے ہو گئے ۔ خدانخواستہ کوئی ایسی ویسی بات ہو جائے تو میں درزی کو لے آیا ہوں اور وہ کفن کا کپڑا ساتھ لایا ہے ۔ یہ دوسرے صاحب غسال ہیں اور تیسرے گورکن ۔ ایسے ہی ایک بزرگ ہمارے حلقہ احباب میں بھی ہیں ۔ گلی سے ریڑھی والا ہانک لگاتا گزر رہا تھا کہ انگور ہیں چمن کے ، پپیتے ہیں پیڑ کے پکے ہوئے ۔ بولے احتیاط کا تقاضا تھا کہ اس پر بات واضح کر دی جائے اور معذرت بھی کی جائے کیونکہ بےچارا اتنی دور سے اتنی امید لے کر پھل بیچنے آتا ہے ۔ یہی ہمارے دوست ایک روز کار میں ہمارے ساتھ گولی مار سے گزر رہے تھے ۔ ایک جگہ لکھا ہے تشریف لائے ۔ ربڑی قلفی اور لسی تیار ہے ۔ انھوں نے فورا کار ٹھہرائی اور دکاندار سے کہا کہ پہلی بات تو یہ کہ ہمارے پاس فرصت نہیں ۔ لوگ اخباروں میں طرح طرح کے اشتہارات چھپواتے ہیں کہ ہم پڑھ کر ان کی طرف متوجہ ہوں ۔ کوئی ہمارے لیے ٹھیکے کا بندوبست کرتا ہے اور ٹینڈر نوٹس شائع کرتا ہے ۔ کسی کو ہمارے ہاتھ پلاٹ یا مکان بیچنا ہوتا ہے ۔ کوئی ہمیں گھر بیٹھے لاکھوں روپے کمانے کا لالچ دیتا ہے کوئی شارٹ ہینڈ سکھانے کی کوشش کرتا ہے ۔ بہت سوچنے کے بعد یہ ترکیب ہماری سمجھ میں آئی ہے کہ جہاں ہم ضرورت ہے ، کا اشتہار چھپوا دیں ہماری دانست میں ان اشتہارات کی صورت کچھ اس قسم کی ہونی چاہیے ۔ کرائے کے لیے خالی نہیں ہے ۔ ۲۰۰ گز پر تین بیڈ روم کا ایک ہوادار بنگلہ نما مکان  جس میں نلکا ہے اور مین دروازے کے آگے کارپوریشن کا کوڑا ڈالنے کا ڈرم بھی کرائے پر دینا مقصود نہیں ہے ۔ جن صاحبوں کو کرائے کے مکان کی ضرورت ہو وہ فون نمبر ۷ ۶ ۳۲۵ پر رجوع نہ کریں ، کیوں کہ اس کا کچھ فائدہ نہیں ۔ داخلے جاری نہ رکھیے ۔ ہم نے کتنی سال پہلے ایم اے پاس کر لیا تھا ۔"
یومِ دفاع,"ہر سال یوم دفاع ۶ ستمبر کو منایا جاتا ہے ۔ ستمبر ۱۹۶۵ء کی ایک اندھیری رات میں ہندوستان نے پاکستان پر حملہ کر دیا لیکن پاکستان کی بہادر اور جبری فوج نے دشمن کے چھکے چھڑا دیے ۔ سترہ روز جاری رہنے والی اس جنگ میں ہندوستان کا جنگی جنون سرد پڑ گیا اور اس نے اقوام متحدہ میں گڑ گڑا کر فوری طور پر جنگ بندی کی درخواست پیش کر دی ۔ یوم دفاع پاکستانی فوج کے اس کارنامے کی یاد تازہ کرنے کے لیے منایا جاتا ہے ۔ یوم دفاع کی ایک اہم تقریب ہر سال لاہور کے فورٹریس سٹیڈیم میں منعقد کی جاتی ہے ۔ ہمارے سکول کی ایک جماعت ہر سال اس تقریب کو دیکھنے کے لیے بھجوائی جاتی ہے ۔ امسال ہماری جماعت کی باری تھی ۔ جماعت کی سبھی لڑکیاں استانی صاحبہ کی رہنمائی میں سکول بس کے ذریعے سٹیڈیم پہنچ گئیں ۔ لاؤڈ سپیکر پر نشر ہونے والے ترانوں سے فضا گونج رہی تھی ۔ تقریب کے آغاز میں ابھی دیر تھی ۔ سٹیڈیم میں تماشائی جوق در جوق آتے جا رہے تھے ۔ ہر طرف رنگوں کی بہار آئی ہوئی تھی ۔ ہم پہلے سے مخصوص کی گئی نشستوں پر بیٹھ گئیں ۔ تقریب وقت مقررہ پر شروع ہوئی ۔ تلاوت قرآن پاک سے اس کا با قاعدہ آغاز ہوا ۔ تلاوت قرآن پاک کے بعد سرور کائنات صلی علیہ والہ وسلم کے حضور میں نعت پیش کی گئی ۔ اس کے بعد قومی ترانہ پڑھا گیا ۔ لوگ قومی ترانے کے احترام میں اپنی اپنی جگہ پر خاموش کھڑے ہو گئے ۔ اس کے بعد فوجی جوان مختلف دستوں کی صورت میں مارچ کرتے ہوئے تماشائیوں کے سامنے سے گزرے ۔ مارچ پاسٹ کے پس منظر میں یہ قومی ترانہ گونج رہا تھا الله اکبر اللہ اکبر اللہ کی رحمت کا سایہ توحید کا پرچم لہرایا اے مرد مجاہد جاگ ذرا اب وقت شہادت ہے آیا الله اكبر الله اكبر ایک جوان نے تو اپنی طاقت کا ایسا سکہ بٹھایا کہ بہت دیر تک داد ملتی رہی ۔ اس نے دو جیپوں کو اس طرح روک کر دکھایا کہ دونوں کے منھ مخالف سمت میں تھے ۔ جوان نے ایک جیپ کے ساتھ اپنی کمر لگائی اور دوسری کی پشت پر اپنے دونوں پاؤں ٹکا دیے۔ سیٹی بجی اور دونوں ڈرائیوروں نے ایک ساتھ اپنی جیبیں پیچھے دھکیلنی شروع کر دیں مگر مجال ہے جو اس جوان کے پاؤں میں ذرا بھی خم آیا ہو ۔ دونوں جیپیں اپنی جگہ کھڑی پہیے گھماتی رہیں مگر جوان کے جسم میں خم نہ لا سکیں ۔ سب سے آخر میں فوجی اسلحے کی نمائش کی گئی ۔ خدا کے فضل سے ہم نے اپنے دفاع کے لیے بابر غوری غزنوی بدر اور حقف میزائل بنا رکھے ہیں ۔ ہمیں بجا طور پر اپنی بہادر افواج پر فخر ہے ۔ اگر دشمن نے کبھی وطن عزیز کو میلی آنکھ سے دیکھا تو اسے نیست و نابود کر دیا جائے گا ۔ ہم کھانے پینے کا سامان ساتھ لے گئی تھیں ، لیکن ہم میں سے بہت سی لڑکیاں کھانا کھانا ہی بھول گئیں ۔ سچی بات تو یہ ہے کہ یہ دیکھنے کی چیز ہے بتانے کی نہیں ۔ آپ بھی اس تقریب کو دیکھنے ضرور جائیں ۔",ہر سال یوم دفاع ۶ ستمبر کو منایا جاتا ہے ۔ ستمبر ۱۹۶۵ء کی ایک اندھیری رات میں ہندوستان نے پاکستان پر حملہ کر دیا لیکن پاکستان کی بہادر اور جبری فوج نے دشمن کے چھکے چھڑا دیے ۔ سترہ روز جاری رہنے والی اس جنگ میں ہندوستان کا جنگی جنون سرد پڑ گیا اور اس نے اقوام متحدہ میں گڑ گڑا کر فوری طور پر جنگ بندی کی درخواست پیش کر دی ۔ یوم دفاع پاکستانی فوج کے اس کارنامے کی یاد تازہ کرنے کے لیے منایا جاتا ہے ۔ یوم دفاع کی ایک اہم تقریب ہر سال لاہور کے فورٹریس سٹیڈیم میں منعقد کی جاتی ہے ۔ جماعت کی سبھی لڑکیاں استانی صاحبہ کی رہنمائی میں سکول بس کے ذریعے سٹیڈیم پہنچ گئیں ۔ تلاوت قرآن پاک سے اس کا با قاعدہ آغاز ہوا ۔ تلاوت قرآن پاک کے بعد سرور کائنات صلی علیہ والہ وسلم کے حضور میں نعت پیش کی گئی ۔ اس کے بعد قومی ترانہ پڑھا گیا ۔ اس کے بعد فوجی جوان مختلف دستوں کی صورت میں مارچ کرتے ہوئے تماشائیوں کے سامنے سے گزرے ۔ جوان نے ایک جیپ کے ساتھ اپنی کمر لگائی اور دوسری کی پشت پر اپنے دونوں پاؤں ٹکا دیے۔  دونوں جیپیں اپنی جگہ کھڑی پہیے گھماتی رہیں مگر جوان کے جسم میں خم نہ لا سکیں ۔ سب سے آخر میں فوجی اسلحے کی نمائش کی گئی ۔ خدا کے فضل سے ہم نے اپنے دفاع کے لیے بابر غوری غزنوی بدر اور حقف میزائل بنا رکھے ہیں ۔
گل صنوبر کی کہانی,"محسن پور کے وسیع میدان میں بلوچوں نے اپنی بستی بنا رکھی تھی ۔ اس بستی میں شروع سے آخر تک جھونپڑیاں تھیں ، جن میں بہت سے بلوچ خاندان رہتے تھے ۔ محسن پور کے آس پاس کے علاقوں میں طاعون کی وبا پھیلی ہوئی تھی ۔ اس وبا نے سیکڑوں گھر اور بیسیوں محلے تباہ کر ڈالے تھے ۔ جو لوگ زندہ تھے ان کے سروں پر ہر وقت موت کا سایہ منڈلاتا رہتا تھا ۔ لوگ اتنے خوفزدہ تھے کہ کسی کے قدموں کی آہٹ بھی سنائی دیتی تو سمجھتے کہ بس فرشتہ اجل آپہنچا ۔ کوئی گھر سے باہر نہ نکلتا کہ کہیں موت نہ آ دبوچے لیکن موت نہ اندر دیکھتی ہے نہ باہر ۔ جس کی قسمت میں مرنا لکھا ہے وہ لاکھ پردوں میں چھپ کر بیٹھے تو بھی زندہ نہیں بچ سکتا ۔ اس لیے بستیوں میں ہر وقت سناٹا سا رہتا جیسے ہر شخص خاموش بیٹھ کر موت کا انتظار کر رہا ہو ۔ اس ہو کے عالم میں بلوچوں کی جھونپڑیاں البتہ ایسی تھیں جہاں زندگی کے آثار برابر نظر آتے تھے ۔ رات کے سناٹے میں کوئی نوجوان بلوچ الغوزے پر تان لگاتا تو اس کی سریلی آواز دُور تک سنائی دیتی ۔ بلوچوں کا کہنا تھا کہ آنے والی موت کو ہم روک نہیں سکتے ۔ وہ اس وقت آتی ہے جب اللہ کا حکم ہوتا ہے ۔ پھر ہم موت سے خوفزدہ کیوں ہوں اور کیوں موت سے پہلے ہی زندگی کو موت بنا لیں لیکن آخر ایک دن ایسا آیا کہ موت بلوچوں کی جھونپڑیوں میں بھی پہنچ گئی ۔ طاعون اتنی تیزی سے پھیلا کہ ساری بستی دیکھتے ہی دیکھتے موت کا شکار ہو گئی ۔ تین چار دن کے اندر جھونپڑیاں مکینوں سے خالی ہو گئیں ۔ بس ایک جھونپڑی ایسی تھی جس کے دو ننھے مکینوں کو اللہ نے اپنی حفظ و امان میں رکھا ۔ ایک بارہ تیرہ برس کی بچی جس کا نام صنوبر تھا اور دوسرا اس کا چھوٹا بھائی گل ۔ اس سناٹے کے عالم میں دونوں معصوم سہمے ہوئے بیٹھے تھے کہ گل نے حسرت بھری نظروں سے بہن کی طرف دیکھا اور اپنے پیٹ پر ہاتھ رکھ دیا ۔ صنوبر سمجھ گئی مکمل بھوکا ہے ۔ اس نے اسے سہارا دے کر اٹھایا اور اس کی انگلی پکڑ کر قریب کی بستی کی طرف چل پڑی ۔ چند سو قدم کا فاصلہ انھوں نے یوں طے کیا جیسے کوئی بہت دُور کی منزل طے کی ہو ۔ بستی میں داخل ہوئے تو دیکھا کہ گلیاں اور سڑکیں ویران اور سُنسان پڑی ہیں ۔ دُور دُور تک کہیں آدم زاد کا نشان نہیں ۔ مرنے والے مر گئے اور جو جیتے بچے وہ لاشوں کو بےگوروکفن چھوڑ کر نہ جانے کدھر نکل گئے ابھی صنوبر گل کو سہارا دیے اللہ کے بھروسے پر آگے بڑھتی رہی ۔ آخر دور ایک گھر سے دھواں نکلتا دکھائی دیا ۔ اس نے دل میں ہمت اور قدموں میں طاقت پیدا کر دی گرتے پڑتے اس طرف چلے ۔ آخرکار ایک پختہ حویلی کے سامنے آکر رکے ۔ دروازہ کھلا ہوا تھا وہ گھر کے اندر داخل ہو گئے ۔ دیکھا کہ سامنے مسہری پر ایک خاتون بیٹھی ہے جو دیکھنے میں کسی امیر گھرانے کی بیگم معلوم ہوتی ہے ۔ تین چار بچے ان کی مسہری کے ارد گرد بیٹھے شاید کسی کھیل میں مگن ہیں ۔ صنوبر آگے بڑھی بیگم صاحبہ کو سلام کیا اور کہا شکر ہے کہ آپ کو اور آپ کے بچوں کو اللہ تعالیٰ نے اپنی حفاظت میں رکھا ۔ ہم دونوں بہن بھائی ہیں ۔ اپنی ساری بستی میں بس ہم دونوں زندہ بچے ہیں ۔ میرا چھوٹا بھائی بہت بھوکا ہے اگر آپ اس کے لیے کھانے کا انتظام کر دیں تو آپ کی بہت بڑی عنایت ہو گی ۔ خاتون نے صنوبر کی بات سنی تو اس سے کہا لڑکی ! ہم تم دونوں کو کھانا بھی دیں گے اور کپڑے بھی ہمارے یہاں آرام سے رہو اور گھر کا کچھ کام کاج کر دیا کرو ۔ خاتون کی اس بات پر صنوبر کا چہرہ غصے سے تمتما اٹھا ۔ وہ سمجھی کہ یہ عورت ہم دونوں کو غلام بنا کر رکھنا چاہتی ہے ۔ بڑی سختی سے خاتون سے مخاطب ہوئی اور کہنے لگی بیگم صاحبہ آپ ہماری مجبوری سے فائدہ اٹھا کر ہمیں غلام بنانا چاہتی ہیں آپ کو شاید یہ معلوم نہیں کہ ہم خود دار اور غیرت مند ماں باپ کی اولاد ہیں ۔ ہم کام کرنے کو عیب نہیں جانتے مگر غلام بن کر رہنا ہماری فطرت کے خلاف ہے ۔ دونوں بہن بھائی پھر اس ویران جھونپڑی میں آگئے ۔ صنوبر نے گل کو تھپک تھپک کر سلا دیا ۔ اُس کی آنکھوں میں آنسو تھے اور دل میں طرح طرح کے خیالات کا ہجوم ۔ اس حالت میں اسے نہ جانے کب نیند آ گئی ۔ بہت دیر میں آنکھ کھلی تو دیکھا کر گل جسے وہ اپنی آغوش میں لے کر لیٹی تھی وہاں نہیں ہے ۔ ہوا یوں کہ گل بہن سے چمٹ کر سو گیا تھا مگر سخت پیاس کی وجہ سے جلد ہی اس کی آنکھ کھل گئی اور وہ پانی کی تلاش میں جھونپڑی سے باہر نکل گیا ۔ گھومتا پھرتا پھر اس حویلی کے پاس پہنچ گیا جہاں سے کچھ دیر پہلے وہ اور صنوبر واپس آئے تھے ۔ بیگم کے نوکروں نے اسے دیکھا تو اندر لے گئے ۔ بیگم کے دل میں صنوبر کی باتیں تیر کی طرح لگی تھیں ۔ اس نے گل کو دیکھا تو انتقام کی آگ بھڑک اٹھی ۔ دل میں سوچا کہ اس مغرور لڑکی کے بھائی کو زندگی بھر غلام نہ رکھا تو میرا نام ظہیرہ نہیں ! غرض اس جذبے کے تحت وہ عورت معصوم گل سے غلاموں جیسا سلوک کرنے لگی اور اس خوف سے کہ کہیں صنوبر اپنے بھائی کو تلاش کرتی ہوئی اس کے گھر نہ پہنچ جائے وہ اس حویلی کو چھوڑ کر ایک اور گاؤں میں رہنے لگی اور محل کو اپنے ہمراہ لے گئی گل صبح سے شام تک ان مشکل کاموں میں مشغول رہتا جو ظہیرہ اس کے سپرد کرتی ۔ وہ کام بھی کرتا اور دن بھر ظہیرہ کی بُری بھلی باتیں بھی سنتا ۔ ایسے موقعوں پر اسے صنوبر کی وہ بات یاد آتی کہ ظہیرہ ان دونوں کو غلام بنا کر رکھنا چاہتی ہے ۔ گل کو ظہیرہ کے ہاں رہتے ہوئے کئی برس گزر گئے ۔ وہ کام تو کرتا رہا لیکن دل ہی دل میں آزاد ہونے کے عزم کو بھی پختہ کرتا رہا ۔ صنوبر کے بارے میں اسے یقین ہو گیا تھا کہ وہ اب زندہ نہیں ہے ۔ انسان کا دل بھی عجیب چیز ہے ۔ یکایک ظہیرہ کا یہ حال ہو گیا کہ اسے صنوبر کی یاد رہ رہ کر ستانے لگی ۔ اب اس کا دل یہ سوچ کر بھر آتا کہ اس نے ایک معصوم بھائی کو اس کی پیاری بہن سے جدا کیا صرف انتقام کی آگ ٹھنڈی کرنے کے لیے ۔ وہ اپنے گناہ کا کفارہ ادا کرنے کے لیے بےتاب تھی ۔ آخر ایک دن ایک تدبیر اس کے ذہن میں آئی ۔ اس نے گل کو اپنے پاس بلا کر پیار سے گلے لگا لیا اور کہا کہ آج سے تم آزاد ہو جہاں چاہو جا سکتے ہو ۔ گل اتنے دن ظہیرہ کے ہاں رہتے رہتے وہاں کی ہر چیز سے مانوس ہو گیا تھا ۔ آزادی کی زبردست خواہش کے باوجود بےساختہ اس کی آنکھوں سے آنسو جاری ہو گئے ۔ پھر ذرا ٹھہر کر اس نے کہا بیگم صاحبہ اگر آپ مجھے آزاد نہ کرتیں تو میں نے عزم کر رکھا تھا کہ ایک نہ ایک دن آزادی حاصل کر کے رہوں گا لیکن عین ممکن تھا کہ اس کوشش میں آپ کو کوئی نقصان بھی پہنچا دیتا ۔ بہرحال اس وقت شام ہو رہی ہے مجھے اجازت دیجیے کہ رات یہاں گزار لوں اور صبح ہوتے ہی یہاں سے چلا جاؤں ۔ ظہیرہ نے کہا جب تک تمھارا دل چاہے یہاں رہ سکتے ہو ۔ اس کے بعد گل اور ظہیرہ اپنے اپنے پلنگوں پر جا لیے اور تھوڑی دیر میں سو گئے ۔ رات آدھی کے قریب گزر چکی تھی کہ گل نے اپنے کمرے میں کسی کے قدموں کی آہٹ سنی ۔ آہٹ سے اس کی آنکھ کھل گئی ۔ ہلکی ہلکی جو روشنی کمرے میں آ رہی تھی اس میں گل نے دیکھا کہ کوئی شخص ہاتھ میں خنجر لیے سامنے کھڑا ہے ۔ یہ منظر دیکھ کر وہ خوف زدہ ہو گیا لیکن ذرا غور سے دیکھا تو صنوبر ہاتھ میں خنجر لیے سامنے کھڑی تھی ۔ اس نے صنوبر کو پہچانا تو دوڑ کر اس کی ٹانگوں سے چمٹ گیا ۔ صنوبر نے خنجر ایک طرف پھینکا اور گل کو سینے سے لگا لیا اور دیر تک اسے پیار کرتی رہی ۔ پھر یکایک اس نے گھبرا کر گل کو علیحدہ کرتے ہوئے کہا گل آج تمھاری غلامی کی آخری رات ہے ۔ میں یہ خنجر لے کر اس لیے یہاں آئی ہوں کہ ظہیرہ سے اس کے ظلم کا انتقام لوں اور تمھیں غلامی کی قید سے رہائی دلاؤں ۔ یہ کہ کر اس نے خنجر ہاتھ میں اٹھا لیا ۔ گل نے صنوبر کی یہ بات سنی تو اسے اپنی اور ظہیرہ کی گفتگو کی ساری تفصیل سنا دی ۔ صنوبر یہ سن کر بہت خوش ہوئی کہ ظہیرہ نے گل کو آزاد کر دیا ہے ۔ اسے اس بات کی خوشی تھی کہ اس سے ظہیرہ کے قتل کرنے کا جو گناہ سرزد ہونے والا تھا اللہ تعالی نے اس سے محفوظ رکھا ۔ جس کمرے میں گل اور صنوبر باتیں کر رہے تھے اس کے برابر والا کمرہ ظہیر کا تھا گل اور صنوبر کی آواز سے اس کی آنکھ کھل گئی ۔ وہ گل کے کمرے میں آئی ۔ آتے ہی اس کی نظر صنوبر کے خنجر پر پڑی ۔ وہ زور سے چینی صنوبر نے چیخ کی آواز سنی تو خنجر زمین پر پھینک دیا اور کہا بیگم صاحبہ آپ پریشان نہ ہوں ۔ میں آپ کو قتل کرنے آئی تھی لیکن گل نے مجھے سب کچھ بتا دیا ہے ہماری آپ کی دشمنی ختم ہوئی ۔ بس ہمیں یہ اجازت دیجیے کہ رات آپ کے گھر میں بسر کر لیں ۔ اس کے بعد تینوں اپنی اپنی جگہ جا کر سو رہے ۔ فجر کی اذان ہو رہی تھی کہ صنوبر کی آنکھ کھلی ۔ اس نے محسوس کیا کہ گھر کے صحن میں بہت سے آدمی جمع ہیں ۔ یوں معلوم ہوتا تھا جیسے وہ ایک دوسرے سے گھبرا کر باتیں کر رہے ہوں ۔ ساتھ ساتھ کسی کے رونے کی آواز بھی آ رہی تھی ۔ صنوبر صحن میں پہنچی تو پتا چلا کہ ظہیرہ کے بڑے لڑکے نصیر کو سانپ نے کاٹ لیا ہے ۔ زہر کے اثر سے اس کی حالت برابر خراب ہوتی جا رہی تھی ۔ ظہیرہ اپنے بچے کا سر گود میں لیے بیٹھی تھی ۔ اس کی آنکھوں سے آنسو جاری تھے اور دعا کر رہی تھی کہ یا اللہ میرے بچے کو موت سے بچا لے ۔ صنوبر نے یہ سب کچھ دیکھا تو وہ بھاگ کر گھر سے باہر نکل گئی ۔ اسے معلوم تھا کہ اس علاقے میں ایک پودا ایسا ہے کہ اس کا عرق مارگزیدہ کے منھ میں ٹپکایا جائے تو زہر کا اثر زائل ہو جاتا ہے ۔ تھوڑی سی تلاش کے بعد وہ پودا مل گیا ۔ وہ تیزی سے اس کی پتیاں توڑ کر لے آئی اور ان کا عرق نچوڑ کر نصیر کے منھ میں ٹپکا دیا ۔ عرق کے قطرے نصیر کے منھ میں پڑے تو اس نے فورا آنکھیں کھول دیں اور ماں کی طرف دیکھ کر کہا اماں ظہیرہ نے اپنے لال کے منھ کو چوما اور پھر اٹھ کر صنوبر کو اپنے سینے سے لگا لیا ۔",محسن پور کے وسیع میدان میں بلوچوں نے اپنی بستی بنا رکھی تھی ۔ طاعون اتنی تیزی سے پھیلا کہ ساری بستی دیکھتے ہی دیکھتے موت کا شکار ہو گئی ۔ بس ایک جھونپڑی ایسی تھی جس کے دو ننھے مکینوں کو اللہ نے اپنی حفظ و امان میں رکھا ۔ ایک بارہ تیرہ برس کی بچی جس کا نام صنوبر تھا اور دوسرا اس کا چھوٹا بھائی گل ۔ اس سناٹے کے عالم میں دونوں معصوم سہمے ہوئے بیٹھے تھے کہ گل نے حسرت بھری نظروں سے بہن کی طرف دیکھا اور اپنے پیٹ پر ہاتھ رکھ دیا ۔ آخر دور ایک گھر سے دھواں نکلتا دکھائی دیا ۔ دیکھا کہ سامنے مسہری پر ایک خاتون بیٹھی ہے جو دیکھنے میں کسی امیر گھرانے کی بیگم معلوم ہوتی ہے ۔ خاتون نے صنوبر کی بات سنی تو اس سے کہا لڑکی ! ہم تم دونوں کو کھانا بھی دیں گے اور کپڑے بھی ہمارے یہاں آرام سے رہو اور گھر کا کچھ کام کاج کر دیا کرو ۔ بڑی سختی سے خاتون سے مخاطب ہوئی اور کہنے لگی بیگم صاحبہ آپ ہماری مجبوری سے فائدہ اٹھا کر ہمیں غلام بنانا چاہتی ہیں آپ کو شاید یہ معلوم نہیں کہ ہم خود دار اور غیرت مند ماں باپ کی اولاد ہیں ۔ دونوں بہن بھائی پھر اس ویران جھونپڑی میں آگئے ۔ ہوا یوں کہ گل بہن سے چمٹ کر سو گیا تھا مگر سخت پیاس کی وجہ سے جلد ہی اس کی آنکھ کھل گئی اور وہ پانی کی تلاش میں جھونپڑی سے باہر نکل گیا ۔ بیگم کے نوکروں نے اسے دیکھا تو اندر لے گئے ۔ دل میں سوچا کہ اس مغرور لڑکی کے بھائی کو زندگی بھر غلام نہ رکھا تو میرا نام ظہیرہ نہیں ! غرض اس جذبے کے تحت وہ عورت معصوم گل سے غلاموں جیسا سلوک کرنے لگی اور اس خوف سے کہ کہیں صنوبر اپنے بھائی کو تلاش کرتی ہوئی اس کے گھر نہ پہنچ جائے وہ اس حویلی کو چھوڑ کر ایک اور گاؤں میں رہنے لگی اور محل کو اپنے ہمراہ لے گئی گل صبح سے شام تک ان مشکل کاموں میں مشغول رہتا جو ظہیرہ اس کے سپرد کرتی ۔ یکایک ظہیرہ کا یہ حال ہو گیا کہ اسے صنوبر کی یاد رہ رہ کر ستانے لگی ۔ اس نے گل کو اپنے پاس بلا کر پیار سے گلے لگا لیا اور کہا کہ آج سے تم آزاد ہو جہاں چاہو جا سکتے ہو ۔ رات آدھی کے قریب گزر چکی تھی کہ گل نے اپنے کمرے میں کسی کے قدموں کی آہٹ سنی ۔  ہلکی ہلکی جو روشنی کمرے میں آ رہی تھی اس میں گل نے دیکھا کہ کوئی شخص ہاتھ میں خنجر لیے سامنے کھڑا ہے ۔ اس نے صنوبر کو پہچانا تو دوڑ کر اس کی ٹانگوں سے چمٹ گیا ۔ گل نے صنوبر کی یہ بات سنی تو اسے اپنی اور ظہیرہ کی گفتگو کی ساری تفصیل سنا دی ۔ جس کمرے میں گل اور صنوبر باتیں کر رہے تھے اس کے برابر والا کمرہ ظہیر کا تھا گل اور صنوبر کی آواز سے اس کی آنکھ کھل گئی ۔ وہ زور سے چینی صنوبر نے چیخ کی آواز سنی تو خنجر زمین پر پھینک دیا اور کہا بیگم صاحبہ آپ پریشان نہ ہوں ۔ فجر کی اذان ہو رہی تھی کہ صنوبر کی آنکھ کھلی ۔ صنوبر صحن میں پہنچی تو پتا چلا کہ ظہیرہ کے بڑے لڑکے نصیر کو سانپ نے کاٹ لیا ہے ۔ اسے معلوم تھا کہ اس علاقے میں ایک پودا ایسا ہے کہ اس کا عرق مارگزیدہ کے منھ میں ٹپکایا جائے تو زہر کا اثر زائل ہو جاتا ہے ۔ عرق کے قطرے نصیر کے منھ میں پڑے تو اس نے فورا آنکھیں کھول دیں اور ماں کی طرف دیکھ کر کہا اماں ظہیرہ نے اپنے لال کے منھ کو چوما اور پھر اٹھ کر صنوبر کو اپنے سینے سے لگا لیا ۔
شیخ سعدی کے اقوال,شیخ سعدی کا اصل نام شرف الدین تھا ۔ انھیں حکیم مشرق کے لقب سے یاد کیا جاتا ہے ۔ وہ معلم اخلاق بھی کہلاتے ہیں ۔ سلطان سعد زنگی کے زمانے میں ایران کے شہر شیراز میں پیدا ہوئے ۔ شیخ سعدی نے طویل عمر پائی اور اپنی زندگی کا بیشتر حصہ سیر و سیاحت میں گزارا ۔ شیخ سعدی نے شاعری بھی کی اور نثر میں بھی لکھا ۔ شاعری میں ان کی مثنوی بوستان اور نثری کتابوں میں گلستان کو بہت زیادہ شہرت اور اہمیت ملی ۔ خاص طور پر گلستان اپنی فکری تازگی اور دانش و حکمت کی بنا پر ادب عالیہ میں شمار کی جاتی ہے ۔ دنیا میں پائی جانے والی تقریبا تمام بڑی زبانوں میں اس کے تراجم ہو چکے ہیں ۔ حکمت و دانش سے بھرپور ان کے کچھ اقوال درج ہیں دنیا کا مال زندگی کے آرام اور سکون کے لیے ہے نہ کہ زندگی مال جمع کرنے کے لیے ۔ اگر تو دنیا کی نعمتوں سے فائدہ اٹھانا چاہتا ہے تو لوگوں پر احسان کر جیسے اللہ نے تجھ پر احسان فرمایا ۔ دو آدمیوں کی کوشش بےفائدہ ہے ۔ ایک وہ جس نے مال کمایا مگر کھایا نہیں دوسرا وہ جس نے علم پڑھا مگر اس پر عمل نہ کیا ۔ بےعمل عالم ایسا ہے جیسے اندھے کے ہاتھ میں مشعل لوگ تو اس سے فائدہ اٹھاتے ہیں  مگر وہ خود کچھ فائدہ حاصل نہیں کر سکتا ۔ دشمن کے ساتھ بےموقع نرمی کرنا اسے شیر بنانا ہے ۔ وہ دشمن جو بظاہر دوست ہو اس کے دانتوں کا زخم زیادہ گہرا ہوتا ہے ۔ دیوار کے پیچھے بھی بات کرتے وقت ہوشیار رہ ہو سکتا ہے کہ دوسری طرف دشمن کان لگا کر سن رہا ہو ۔ اگرچہ معاف کرنا اچھا ہے لیکن لوگوں کو ستانے والے کے زخم پر مرہم نہ رکھ ۔ بُری عادت والا انسان اپنی بُری عادت کی وجہ سے ہمیشہ مصیبت میں پھنسا رہتا ہے ۔ بات اس وقت کر جب تجھے یقین ہو کہ اثر ہو گا ۔ بےفائدہ بات کر کے اپنی قدر نہ گھٹا ۔ دس آدمی ایک دسترخوان پر اکٹھے بیٹھ کر کھا سکتے ہیں مگر دو کتے ایک مُردار کو مل کر نہیں کھا سکتے ۔ سب سے بڑا بدنصیب وہ ہے جو لوگوں کو ستاتا ہے کیونکہ جب اس پر مصیبت پڑے گی تو کوئی اس کا دوست نہ ہو گا ۔ جو بُری صحبت میں بیٹھتا ہے اس کی سوچ کبھی اچھی نہ ہو گی ۔ حاسد کے لیے بد دعا کرنے کی ضرورت نہیں وہ تو پہلے ہی حسد کی آگ میں جل رہا ہے ۔ کتا دنیا کی ذلیل ہستی شمار ہوتا ہے مگر حق شناس کتا ناشکرے انسان سے بہتر ہے ۔,شیخ سعدی کا اصل نام شرف الدین تھا ۔ انھیں حکیم مشرق کے لقب سے یاد کیا جاتا ہے ۔ سلطان سعد زنگی کے زمانے میں ایران کے شہر شیراز میں پیدا ہوئے ۔ شیخ سعدی نے طویل عمر پائی اور اپنی زندگی کا بیشتر حصہ سیر و سیاحت میں گزارا ۔ شاعری میں ان کی مثنوی بوستان اور نثری کتابوں میں گلستان کو بہت زیادہ شہرت اور اہمیت ملی ۔ حکمت و دانش سے بھرپور ان کے کچھ اقوال درج ہیں دنیا کا مال زندگی کے آرام اور سکون کے لیے ہے نہ کہ زندگی مال جمع کرنے کے لیے ۔ اگر تو دنیا کی نعمتوں سے فائدہ اٹھانا چاہتا ہے تو لوگوں پر احسان کر جیسے اللہ نے تجھ پر احسان فرمایا ۔ دو آدمیوں کی کوشش بےفائدہ ہے ۔ ایک وہ جس نے مال کمایا مگر کھایا نہیں دوسرا وہ جس نے علم پڑھا مگر اس پر عمل نہ کیا ۔ بےعمل عالم ایسا ہے جیسے اندھے کے ہاتھ میں مشعل لوگ تو اس سے فائدہ اٹھاتے ہیں  مگر وہ خود کچھ فائدہ حاصل نہیں کر سکتا ۔ دشمن کے ساتھ بےموقع نرمی کرنا اسے شیر بنانا ہے ۔ وہ دشمن جو بظاہر دوست ہو اس کے دانتوں کا زخم زیادہ گہرا ہوتا ہے ۔ دیوار کے پیچھے بھی بات کرتے وقت ہوشیار رہ ہو سکتا ہے کہ دوسری طرف دشمن کان لگا کر سن رہا ہو ۔ دس آدمی ایک دسترخوان پر اکٹھے بیٹھ کر کھا سکتے ہیں مگر دو کتے ایک مُردار کو مل کر نہیں کھا سکتے ۔ سب سے بڑا بدنصیب وہ ہے جو لوگوں کو ستاتا ہے کیونکہ جب اس پر مصیبت پڑے گی تو کوئی اس کا دوست نہ ہو گا ۔ حاسد کے لیے بد دعا کرنے کی ضرورت نہیں وہ تو پہلے ہی حسد کی آگ میں جل رہا ہے ۔ کتا دنیا کی ذلیل ہستی شمار ہوتا ہے مگر حق شناس کتا ناشکرے انسان سے بہتر ہے ۔
سائنس کے کرشمے,"انسانی تاریخ کا کوئی دور بھی سائنس کے علم سے خالی نہیں ۔ پتھروں کو رگڑ کر آگ جلانے اپنے بدن کو کپڑوں سے ڈھانپنے اور دیگر چیزوں کا شعور حاصل کرنے سے انسان نے سائنس کے علم کو سیکھا ۔ گویا ہم کہ سکتے ہیں کہ جن طریقوں سے انسان نے اپنے شعور کی منزلیں طے کیں وہ طریقے سائنس کہلاتے ہیں ۔ قبل از تاریخ کا انسان دریاؤں سمندروں سورج چاند اور ستاروں کو اپنا دیوتا سمجھتا تھا ۔ جیسے جیسے انسان نے عقل اور شعور کی بنیاد پر سائنس میں ترقی کی ویسے ویسے وہ سمندروں کی گہرائیوں میں چھپے خزانوں تک جا پہنچا ۔ زمین کے سربستہ رازوں سے پردہ اُٹھانے کے بعد چاند تک رسائی حاصل کی اور آج مریخ اور دوسری دنیائیں انسان کی تسخیر کی لپیٹ میں ہیں ۔ انسان نے سائنس کی وجہ سے ہی سمندر کی تہ میں اُتر کر اور زمین کے سینے کو چیر کر اس میں سے سونا ہیرے موتی اور دیگر قیمتی معدنیات دریافت کیں اور یوں اپنی زندگی کو پُرآسائش اور سہل بنانے کا فریضہ انجام دیا ۔ جو انسان پرندے کی طرح اُڑنے کے خواب دیکھا کرتا تھا آج آواز کی رفتار سے بھی زیادہ تیزی سے اڑنے والے جہازوں میں بیٹھا جو پرواز نظر آتا ہے ۔ یہ اسی لیے ممکن ہوا کہ انسان نے اپنے ہر دور میں سائنس کے علم کو آگے بڑھانے کی کوشش کی ۔ انسان نے اپنی سائنسی ایجادات کے سفر کے آغاز میں پہیا دریافت کیا تو ایک انقلاب برپا ہو گیا ۔ محض سفری سہولتوں کے اعتبار سے ہی دیکھا جائے تو آج کا انسان ماضی کے انسان سے کوسوں آگے نظر آتا ہے ۔ اونٹوں گھوڑوں گدھوں اور دوسرے جانوروں پر سواری کرنے والا انسان سفری صعوبتوں کا شکار تھا اور ایک جگہ سے دوسری جگہ پہنچنے میں کئی کئی دن لگ جاتے تھے ۔ آج کے انسان نے سائنس کے علم کی مدد سے بسیں کاریں ریل گاڑیاں اور ہوائی جہاز بنا لیے ہیں جن سے دنوں کا سفر گھنٹوں گھنٹوں کا سفر منٹوں میں طے کرنا ممکن ہو گیا ہے ۔ آج دنیا کا کوئی شہر اور معاشرہ سائنس کے ان ثمرات سے چشم پوشی نہیں کر سکتا ۔ باہمی رابطہ ہمیشہ سے انسان کی دلی آرزو رہی ہے ۔ اس آرزو کی تکمیل کے لیے اول اول تو اس نے کبوتر کو استعمال کیا ۔ دور دراز علاقوں تک پیغام رسانی کا کام کافی پیچیدہ تھا لیکن اب ٹیلیفون ریڈیو ٹیلیویژن انٹرنیٹ جیسی ایجادات کے باعث دنیا کے ایک کونے میں بیٹھا انسان دوسرے کونے میں بیٹھے انسان سے نہ صرف باخبر رہتا ہے بلکہ اسے بولتا چلتا پھرتا دیکھ بھی سکتا ہے ۔ انٹرنیٹ ، ٹیلیفون اور فیکس کے ذریعے انسان اپنا پیغام چند ساعتوں میں دنیا کے کسی بھی گوشے میں پہنچا سکتا ہے ۔ یہ محض سائنسی ایجادات کے باعث ہی ممکن ہوا ہے ۔ سائنسی ایجادات میں سے ایک اہم ترین ایجاد بجلی بھی ہے ۔ انسان نے پانی ، ہوا، کوئلے ، پٹرول اور دیگر ذرائع سے بجلی پیدا کر کے اپنی صنعتی ضرورتوں کو پورا کیا ہے ۔ اس کے ساتھ ساتھ بہت سے آلات بھی بجلی کے ہی مرہونِ منت ہیں ۔ ان آلات کے استعمال کی وجہ سے انسانی زندگی مزید سہل اور پُرآسائش ہوئی ہے ۔ صنعت و حرفت اور روزمرہ زندگی کے کم و بیش تمام معاملات کا دارومدار بجلی ہی پر ہے ۔ سخت گرمی میں ٹھنڈی ہوا اور شدید سردی میں گرم ہوا کا بندوبست سائنس ہی کی بدولت ممکن ہوا ہے ۔ انسان نے پیچھے ایرکنڈیشنر اور ہیٹر وغیرہ ایجاد کر کے اپنی زندگی میں سہولتوں کا اضافہ کیا ہے ۔ بجلی کی وجہ سے ہی راتیں دن کی طرح روشن رہتی ہیں ۔ طبی شعبے میں بھی انسان پیچھے نہیں رہا ۔ سائنسی تحقیق کے باعث ایسی مشینیں اور ادویات بن چکی ہیں جنھوں نے انسانی زندگی کو لاحق خطرات کو کم سے کم کر دیا ہے ۔ وبائی امراض اب ماضی کا قصہ بن چکے ہیں ۔ سائنسی ایجادات کی بدولت آج انسان کے جسم کے کسی بھی حصے کا بڑی آسانی کے ساتھ آپریشن کے ذریعے علاج کیا جا سکتا ہے ۔ مصنوعی دل تک بن چکے ہیں ۔ ریڈیو تھراپی ایکس ریز ، الٹرا ساؤنڈ اور دیگر متعدد چیزوں نے کینسر اور ٹی بی جیسے امراض پر قابو پانے میں مدد دی ہے ۔ گویا ہم کہ سکتے ہیں کہ سائنس انسانی اموات کی شرح میں کمی کا باعث بنی ہے ۔ کھیتی باڑی اور زراعت انسان کے قدیم ترین پیشوں میں سے ہیں لیکن آج انسان نے اس میدان میں بھی بیش بہا ترقی کی ہے ۔ سائنسی ایجادات نے انسانی زندگی کو بہت زیادہ متاثر کیا ہے ۔ انسانی زندگی کا کوئی پہلو ایسا نہیں جو سائنس کے اثرات سے محروم ہو ۔ آج کے دور کی حیرت انگیز ایجاد، کمپیوٹر نے تو انسان کو ورطہ حیرت میں ڈال رکھا ہے ۔ کمپیوٹر کے ذریعے ایسے ایسے کام لیے جارہے ہیں جن کا تصور بھی انسانی تاریخ میں نہیں کیا جا سکتا تھا ۔ خلائی تحقیق ہو یا طب کا شعبہ ، ریاضی کا میدان ہو یا انجینئرنگ کمپیوٹر ہر شعبے میں نظر آتا ہے ۔ سائنسی ایجادات نے انسان کی زندگی کو بہت زیادہ آرامدہ اور پرآسائش بنا دیا ہے لیکن اس کے ساتھ ساتھ انسان کی کم فہمی ہے کہ اس نے سائنس کے علم کو نفی طور پر بھی استعمال کیا اور ایسے ایسے ہلاکت خیز ہتھیار اور گولہ بارود بنا لیے کہ خدا کی پناہ ایٹم بم ، ہائیڈروجن بم وغیرہ ایسی ہی ہلاکت خیز ایجادات ہیں ۔ تاہم یہ بات بھی اپنی جگہ درست ہے کہ کوئی چیز اچھی یا بری نہیں ہوتی ، اس کا استعمال اسے اچھا یا بُرا بناتا ہے ۔ اگر ہم سائنس اور سائنسی ایجادات کو انسانی فلاح و بہبود اور بہتری کے لیے استعمال کریں تو یہ زمین اور معاشرہ امن ، محبت اور بھائی چارے کا نمونہ بن سکتا ہے ۔","انسانی تاریخ کا کوئی دور بھی سائنس کے علم سے خالی نہیں ۔ گویا ہم کہ سکتے ہیں کہ جن طریقوں سے انسان نے اپنے شعور کی منزلیں طے کیں وہ طریقے سائنس کہلاتے ہیں ۔ جیسے جیسے انسان نے عقل اور شعور کی بنیاد پر سائنس میں ترقی کی ویسے ویسے وہ سمندروں کی گہرائیوں میں چھپے خزانوں تک جا پہنچا ۔ زمین کے سربستہ رازوں سے پردہ اُٹھانے کے بعد چاند تک رسائی حاصل کی اور آج مریخ اور دوسری دنیائیں انسان کی تسخیر کی لپیٹ میں ہیں ۔ جو انسان پرندے کی طرح اُڑنے کے خواب دیکھا کرتا تھا آج آواز کی رفتار سے بھی زیادہ تیزی سے اڑنے والے جہازوں میں بیٹھا جو پرواز نظر آتا ہے ۔ انسان نے اپنی سائنسی ایجادات کے سفر کے آغاز میں پہیا دریافت کیا تو ایک انقلاب برپا ہو گیا ۔ آج کے انسان نے سائنس کے علم کی مدد سے بسیں کاریں ریل گاڑیاں اور ہوائی جہاز بنا لیے ہیں جن سے دنوں کا سفر گھنٹوں گھنٹوں کا سفر منٹوں میں طے کرنا ممکن ہو گیا ہے ۔ دور دراز علاقوں تک پیغام رسانی کا کام کافی پیچیدہ تھا لیکن اب ٹیلیفون ریڈیو ٹیلیویژن انٹرنیٹ جیسی ایجادات کے باعث دنیا کے ایک کونے میں بیٹھا انسان دوسرے کونے میں بیٹھے انسان سے نہ صرف باخبر رہتا ہے بلکہ اسے بولتا چلتا پھرتا دیکھ بھی سکتا ہے ۔ انٹرنیٹ ، ٹیلیفون اور فیکس کے ذریعے انسان اپنا پیغام چند ساعتوں میں دنیا کے کسی بھی گوشے میں پہنچا سکتا ہے ۔ انسان نے پانی ، ہوا، کوئلے ، پٹرول اور دیگر ذرائع سے بجلی پیدا کر کے اپنی صنعتی ضرورتوں کو پورا کیا ہے ۔ انسان نے پیچھے ایرکنڈیشنر اور ہیٹر وغیرہ ایجاد کر کے اپنی زندگی میں سہولتوں کا اضافہ کیا ہے ۔ سائنسی تحقیق کے باعث ایسی مشینیں اور ادویات بن چکی ہیں جنھوں نے انسانی زندگی کو لاحق خطرات کو کم سے کم کر دیا ہے ۔ مصنوعی دل تک بن چکے ہیں ۔ ریڈیو تھراپی ایکس ریز  الٹرا ساؤنڈ اور دیگر متعدد چیزوں نے کینسر اور ٹی بی جیسے امراض پر قابو پانے میں مدد دی ہے ۔ آج کے دور کی حیرت انگیز ایجاد، کمپیوٹر نے تو انسان کو ورطہ حیرت میں ڈال رکھا ہے ۔ اگر ہم سائنس اور سائنسی ایجادات کو انسانی فلاح و بہبود اور بہتری کے لیے استعمال کریں تو یہ زمین اور معاشرہ امن ، محبت اور بھائی چارے کا نمونہ بن سکتا ہے ۔"
انسان اور اس کا ماحول,"انسان صدیوں سے اس زمین پر زندگی گزار رہا ہے ۔ وہ اپنے اردگرد کے ماحول سے متاثر بھی ہوتا ہے اور اسے متاثر بھی کرتا ہے ۔ زمین کے ساتھ انسان کا رشتہ اسی دوستانہ فضا کا عکاس ہے ، جو انسانی زندگی کو نت نئے رنگوں میں ڈھالنے اور اس کے حُسن اور خوبصورتی میں اضافے کا باعث بنتی ہے ۔ زمین کے ساتھ انسان کی وابستگی بڑی پرانی ہے ۔ وہ اپنے ارد گرد کے ماحول سے بےخبر ہو کر زندگی کی خوبصورتیوں کو حاصل نہیں کر سکتا اور نہ ہی ماحول کی انسان سے وابستگی کے بغیر ماحول کا حسن و جمال برقرار رہ سکتا ہے ۔ انسان اور زمین لازم و ملزوم ہیں ۔ ایک کے بغیر دوسرے کا تصور ممکن نہیں ۔ جدید دور سائنسی ایجادات کا دور ہے ۔ جس قدر ایجادات پچھلی ایک آدھ صدی کے زمانے میں ہوئی ہیں اتنی ایجادات پھیلی تمام صدیوں میں مل کر بھی نہیں ہوئیں ۔ سائنسی ایجادات نے جہاں انسانی زندگی پر مثبت اثرات مرتب کیے ہیں وہیں اس کے منفی اثرات سے انکار بھی ممکن نہیں ۔ سائنسی ترقی کی بدولت صنعت و حرفت کے میدان میں بےپناہ انقلاب پیدا ہوا ہے ۔ اس انقلاب اور ترقی کی بدولت ہماری زندگی بہت سی بنیادی سہولتوں سے آشنا ہوئی ۔ مثال کے طور پر ہفتوں اور مہینوں میں کیا جانے والا سفر دنوں اور گھنٹوں میں ہونے لگا ۔ کام کے معیار اور مقدار میں اضافہ ہوا ۔ انسانی سہولت کی ہزار اشیا سامنے آئیں ، جن کی بدولت انسانی زندگی بنیادی سہولتوں سے ہمکنار ہوئی لیکن اس کے ساتھ ساتھ سائنسی ایجادات نے کتنی ہی ایسی باتوں کو جنم دیا ، جو انسانی زندگی پر منفی اثرات مرتب کرتی ہیں ۔ صنعتی ترقی نے ہمارے لیے نت نئے مسائل کا اضافہ کیا ہے ۔ ان مسائل میں سے ایک اہم اور بنیادی مسئلہ آلودگی کا ہے ۔ آلودگی ہمارے ماحول کو خاموشی سے دیمک کی طرح چاٹ رہی ہے ۔ یہ زمین ، پانی اور ہوا کو ضرر رساں بنا رہی ہے جس کی وجہ سے نئی نئی بیماریاں انسانی زندگی کو اپنے گھیرے میں لے رہی ہیں ۔ آلودگی پوری دنیا کا بہت بڑا مسئلہ ہے ۔ یہ مسئلہ روز بروز خطرناک صورت اختیار کر رہا ہے ، جس کی وجہ سے انسان کو سنگین خطرات کا سامنا ہے ۔ زمین ، پانی اور ہوا اللہ تعالیٰ کی بڑی نعمتیں ہیں ، لیکن جدید صنعتی ترقی اور سائنسی انقلاب نے ان نعمتوں کو خالص نہیں رہنے دیا ۔ کارخانوں اور فیکٹریوں سے نکلنے والے فاضل زہریلے مادے مٹی ، پانی اور ہوا کو آلودہ کر رہے ہیں ۔ اس وجہ سے انسانی زندگی کو عجیب و غریب مسائل کا سامنا ہے ۔ فیکٹریوں اور کارخانوں کا آلودہ پانی مٹی اور زیرزمین پانی کو بُری طرح متاثر کر رہا ہے  اس وجہ سے آج ہیضہ ، ٹائی فائیڈ ، یرقان ، اسہال اور کئی طرح کی دوسری بیماریاں عام ہیں ۔ صنعتی علاقوں کے زہریلے مادے زمین پر بکھر کر مٹی کی قوت نمو کو اپنے زہریلے پن کی وجہ سے بنجر بنا رہے ہیں ۔ سونا اگلنے والی زمین سیم تھور اور بنجر پن کا شکار ہوتی جا رہی ہے ۔ اس وجہ سے نہ صرف ہماری زمین کی زرخیزی میں فرق آ رہا ہے بلکہ ہماری فصلوں کے معیار اور مقدار میں بھی کمی واقع ہو رہی ہے ۔ فیکٹریوں اور کارخانوں سے نکلتا ہوا دھواں ہماری فضا کو آلودہ کر رہا ہے ۔ اسی طرح دھواں چھوڑتی گاڑیاں فضائی آلودگی میں اضافے کا سبب بن رہی ہیں ۔ خالص ہوا میں زہریلی ہوا کی آمیزش سے فضائی پاکیزگی اور خالص پن میں بگاڑ پیدا ہو رہا ہے ، جو براہ راست انسانی زندگی سے وابستہ ہے ۔ یوں انسان پر منفی اثرات مرتب ہو رہے ہیں اور کئی قسم کی بیماریاں مثلاً دمہ ، کینسر اور دل کے عوارض عام ہیں ۔ شور اعصابی نظام کو بری طرح متاثر کرتا ہے ۔ شور کی آلودگی غیر ضروری اور بےہنگم آوازوں سے پیدا ہوتی ہے ۔ یہ ہمارے اعصاب ، ذہن اور جسم پر انتہائی برے اثرات مرتب کرتی ہے ۔ شور کی آلودگی سے انسانوں میں بردباری ، متانت اور حمل کی قوت ختم ہو جاتی ہے اور کئی طرح کے نفسیاتی عوارض جنم لیتے ہیں ۔ قوت سماعت اور قوت مدافعت میں کمی واقع ہو جاتی ہے جو نفسیاتی بیماریوں کے ساتھ ساتھ بلڈ پریشر ، چڑ چڑے پن اور دل کی بیماریوں کا موجب ہے ۔ یہ آلودگیاں انسانی زندگی کے لیے مضر ہیں ۔ ضرورت اس بات کی ہے کہ ہم اپنے ماحول کو صاف ستھرا رکھیں تاکہ ہمارے اردگرد تیزی سے بڑھتی ہوئی ان آلودگیوں پر قابو پایا جا سکے ۔ فیکٹریوں اور کارخانوں سے نکلنے والے زہریلے پانی اور فالتو مادوں کو ختم کرنے کا مناسب انتظام کرنا چاہیے تاکہ یہ نقصاندہ مادے پھیل کر ہماری زمین کو برباد نہ کریں ۔ اسی طرح زہریلے پانی کو آبی ذخائر سے نہیں ملنے دینا چاہیے تاکہ وہ اس نعمت کو خراب نہ کر سکے ۔ ان آلودگیوں پر قابو پانے کے لیے ہمیں مؤثر تدابیر اختیار کرنی چاہیں ۔ معاشرے کے تمام طبقوں میں ان کا شعور پیدا ہونا چاہیے تاکہ لوگ اپنے ماحول کو صاف ستھرا رکھنے کے لیے مثبت کردار ادا کر سکیں ۔","انسان صدیوں سے اس زمین پر زندگی گزار رہا ہے ۔ زمین کے ساتھ انسان کی وابستگی بڑی پرانی ہے ۔ وہ اپنے ارد گرد کے ماحول سے بےخبر ہو کر زندگی کی خوبصورتیوں کو حاصل نہیں کر سکتا اور نہ ہی ماحول کی انسان سے وابستگی کے بغیر ماحول کا حسن و جمال برقرار رہ سکتا ہے ۔ سائنسی ایجادات نے جہاں انسانی زندگی پر مثبت اثرات مرتب کیے ہیں وہیں اس کے منفی اثرات سے انکار بھی ممکن نہیں ۔ سائنسی ترقی کی بدولت صنعت و حرفت کے میدان میں بےپناہ انقلاب پیدا ہوا ہے ۔ مثال کے طور پر ہفتوں اور مہینوں میں کیا جانے والا سفر دنوں اور گھنٹوں میں ہونے لگا ۔ انسانی سہولت کی ہزار اشیا سامنے آئیں ، جن کی بدولت انسانی زندگی بنیادی سہولتوں سے ہمکنار ہوئی لیکن اس کے ساتھ ساتھ سائنسی ایجادات نے کتنی ہی ایسی باتوں کو جنم دیا ، جو انسانی زندگی پر منفی اثرات مرتب کرتی ہیں ۔ صنعتی ترقی نے ہمارے لیے نت نئے مسائل کا اضافہ کیا ہے ۔ آلودگی ہمارے ماحول کو خاموشی سے دیمک کی طرح چاٹ رہی ہے ۔ کارخانوں اور فیکٹریوں سے نکلنے والے فاضل زہریلے مادے مٹی ، پانی اور ہوا کو آلودہ کر رہے ہیں ۔ فیکٹریوں اور کارخانوں کا آلودہ پانی مٹی اور زیرزمین پانی کو بُری طرح متاثر کر رہا ہے  اس وجہ سے آج ہیضہ ، ٹائی فائیڈ ، یرقان ، اسہال اور کئی طرح کی دوسری بیماریاں عام ہیں ۔ صنعتی علاقوں کے زہریلے مادے زمین پر بکھر کر مٹی کی قوت نمو کو اپنے زہریلے پن کی وجہ سے بنجر بنا رہے ہیں ۔ سونا اگلنے والی زمین سیم تھور اور بنجر پن کا شکار ہوتی جا رہی ہے ۔ شور کی آلودگی سے انسانوں میں بردباری ، متانت اور حمل کی قوت ختم ہو جاتی ہے اور کئی طرح کے نفسیاتی عوارض جنم لیتے ہیں ۔ قوت سماعت اور قوت مدافعت میں کمی واقع ہو جاتی ہے جو نفسیاتی بیماریوں کے ساتھ ساتھ بلڈ پریشر ، چڑ چڑے پن اور دل کی بیماریوں کا موجب ہے ۔ ان آلودگیوں پر قابو پانے کے لیے ہمیں مؤثر تدابیر اختیار کرنی چاہیں ۔ معاشرے کے تمام طبقوں میں ان کا شعور پیدا ہونا چاہیے تاکہ لوگ اپنے ماحول کو صاف ستھرا رکھنے کے لیے مثبت کردار ادا کر سکیں ۔"
محنت کی برکات,"دنیا میں ہر کام کے لیے حرکت ، طاقت اور قوت کی ضرورت ہوتی ہے اور کام کی انجام دہی محنت کہلاتی ہے ۔ دنیا کی تمام تر خوبصورتی ، پائیداری محنت اور مشقت ہی کی بدولت ہے ۔ محنت اس کائنات کا ایک ایسا اصول ہے جس پر عمل کی بنیاد پر انسان کو زندگی کے ہر شعبے میں ثمرات میسر آتے ہیں ۔ خود خالق کا ئنات نے بھی بڑے واضح الفاظ میں فرما دیا ہے کہ انسان کو وہی کچھ ملے گا جس کے لیے وہ محنت کرے گا ۔ گویا نہ ہی اعتبار سے بھی ایک کاہل، سست اور بےعمل انسان معاشرے کے لیے قابل قبول نہیں ۔ اسلام کی تعلیمات میں کام کرنے والے کو اللہ کا دوست کہا گیا ہے ۔ خود ہمارے نبی صلی اللہ علیہ والہ وسلم اپنا ہر کام اپنے ہاتھ سے کرنے میں فخر محسوس کرتے اپنے جوتے خود گانٹھتے اور پھٹے کپڑوں کو پیوند بھی خود لگایا کرتے تھے ۔ مسجد نبوی کی تعمیر میں حضور صلی اللہ عَلَيْهِ وَآلِہ وَسَلَّم نے صحابہ کرام کے ساتھ مل کر پتھر اُٹھائے اور غزوہ خندق کے موقعے پر خود بھی خندقیں کھودنے کا کام سرانجام دیا ۔ اس سے یہ ثابت ہوتا ہے کہ حضور صلی الہ علیہ والہ وسلم نے ہمارے لیے ایک مثال اور نمونہ دیا کہ کوئی بھی کام خود کرنے میں عار محسوس نہیں کرنی چاہیے ۔ پاکستانی ہونے کی حیثیت سے اگر ہم غور کریں تو یہ بات واضح ہو گی کہ تحریک پاکستان میں شامل کئی شخصیات ایسی ہیں جن کی زندگی ہمارے لیے مشعل راہ ہے ۔ سر سید احمد خان ، قائداعظم اور علامہ اقبال سمیت دیگر قومی رہنما منھ میں سونے کا چمچ لے کر پیدا نہیں ہوئے تھے ۔ انھوں نے حصول تعلیم اور پھر حصول مقصد کے لیے دن رات محنت کی ۔ اسی محنت کا نتیجہ ہے کہ انھوں نے نہ صرف اپنا اور اپنے والدین کا نام روشن کیا بلکہ برصغیر کے مسلمانوں کے لیے ایک الگ وطن کے خواب کو عملی صورت بھی دی ۔ اگر یہ لوگ دن رات محنت نہ کرتے تو آج ہم سکھ اور آزادی کا جو سانس لے رہے ہیں ، وہ کبھی ممکن نہ ہوتا ۔ ہم انگریزوں کی غلامی کے بعد ہندوؤں کی غلامی کے چنگل میں ہمیشہ کے لیے پھنس گئے ہوتے ۔ برصغیر پاک و ہند میں اسلام کی تبلیغ و اشاعت کا کام کرنے والے بزرگان دین نے کئی کئی سال حصول علم میں صرف کیے ۔ ہزاروں میل سفر کر کے ہندوستان آئے اور لوگوں کے دلوں کو اللہ تعالیٰ کے دین کی روشنی سے منور کیا ۔ ان کے پیش نظر حضور صلی اللہ علیہ وآلہ وسلم کی ذات گرامی تھی ، جنھوں نے مشرکین مکہ کے ہر ظلم کو برداشت کیا اور طائف میں پتھر کھا کر لہو لہان بھی ہوئے ۔ یہ لوگ اگر محنت نہ کرتے ہاتھ پر ہاتھ رکھ کر بیٹھ جاتے تو آج سارا عالم اسلام کی تعلیمات سے محروم ہوتا ۔ انسان کی حیثیت ایک پودے کی سی نہیں کہ ایک ہی جگہ پر کھڑے کھڑے تناور درخت بن جائے گا ۔ انسانی زندگی میں نکھار ، معیار اور وقار محنت ہی سے آتا ہے اور کوئی شخص ایسا نہیں جو بغیر محنت و مشقت کے کامیابی و کامرانی کا دعوی کرے ۔ دنیا میں جس نے بھی شہرت ، عزت اور نام کمایا ، وہ محنت ہی کا ثمر تھا ۔ جس انسان نے محنت کو اپنا شعار بنایا اس نے مقام و مرتبہ اور عظمت پائی ۔ کسان کی مثال لے لیں ، اگر وہ محنت کرنا چھوڑ دے کھیتی باڑی نہ کرے تو خوراک کا بندوبست کیوں کر ممکن ہو گا ؟ آج کا انسان اپنی زندگی میں جن آسائشات اور سہولتوں کے مزے لوٹ رہا ہے وہ سائنسی ایجادات کی بدولت ہیں اور سائنسی ایجادات انسان کی محنت ہی کا ثمر ہیں ۔ جن افراد اور اقوام نے محنت کی وہ دنیا کی ترقی یافتہ قوموں کی صف میں شامل ہو گئیں ۔ جنھوں نے محنت اور مشقت سے پہلو تہی کی ، انھیں معاشرے اور دنیا میں کچھ بھی حاصل نہ ہو سکا ۔ ایک طالب علم اگر سارا سال کچھ نہ پڑھے وقت ضائع کرے اور پڑھائی کے لیے محنت نہ کرے تو سال کے آخر میں ناکامی کے سوا اس کا کیا نتیجہ نکل سکتا ہے ؟ اس کے مقابلے میں جو طالب علم سارا سال محنت کرتا رہتا ہے کامیابی اس کے قدم چومتی ہے ۔ دنیا میں کامیابی و کامرانی ، عزت ، نام اور شہرت کے لیے ہمیں سخت محنت اور مشقت کرنی چاہیے ۔ ہمارے قومی رہنما ، قائداعظم نے بھی کام ، کام اور صرف کام کی ہی نصیحت کی تھی ۔ گویا پاکستانی قوم کو انھوں نے کامیابی کا کلیہ بتایا تھا کہ اگر ہمیں دنیا میں مضبوط اور طاقتور قوم بننا ہے تو پھر محنت اور مشقت کو اپنا شعار بنانا ہو گا ۔ محنت ہی کی وجہ سے انسان میں ہمت ، حوصلہ اور اعتماد کی قوت پیدا ہوتی ہے ، جو آگے چل کر کامیابی وکامرانی کا پیش خیمہ بنتی ہے ۔ معاشرے میں ہماری حیثیت اور مقام کوئی بھی ہو ، ہر سطح پرمحنت اور مشقت کو اپنی عادت بنانا چاہیے تاکہ انفرادی اور اجتماعی سطح پر ترقی کر سکیں","دنیا میں ہر کام کے لیے حرکت ، طاقت اور قوت کی ضرورت ہوتی ہے اور کام کی انجام دہی محنت کہلاتی ہے ۔ اسلام کی تعلیمات میں کام کرنے والے کو اللہ کا دوست کہا گیا ہے ۔ خود ہمارے نبی صلی اللہ علیہ والہ وسلم اپنا ہر کام اپنے ہاتھ سے کرنے میں فخر محسوس کرتے اپنے جوتے خود گانٹھتے اور پھٹے کپڑوں کو پیوند بھی خود لگایا کرتے تھے ۔ مسجد نبوی کی تعمیر میں حضور صلی اللہ عَلَيْهِ وَآلِہ وَسَلَّم نے صحابہ کرام کے ساتھ مل کر پتھر اُٹھائے اور غزوہ خندق کے موقعے پر خود بھی خندقیں کھودنے کا کام سرانجام دیا ۔ سر سید احمد خان ، قائداعظم اور علامہ اقبال سمیت دیگر قومی رہنما منھ میں سونے کا چمچ لے کر پیدا نہیں ہوئے تھے ۔ انھوں نے حصول تعلیم اور پھر حصول مقصد کے لیے دن رات محنت کی ۔ اگر یہ لوگ دن رات محنت نہ کرتے تو آج ہم سکھ اور آزادی کا جو سانس لے رہے ہیں ، وہ کبھی ممکن نہ ہوتا ۔ برصغیر پاک و ہند میں اسلام کی تبلیغ و اشاعت کا کام کرنے والے بزرگان دین نے کئی کئی سال حصول علم میں صرف کیے ۔ ان کے پیش نظر حضور صلی اللہ علیہ وآلہ وسلم کی ذات گرامی تھی ، جنھوں نے مشرکین مکہ کے ہر ظلم کو برداشت کیا اور طائف میں پتھر کھا کر لہو لہان بھی ہوئے ۔ یہ لوگ اگر محنت نہ کرتے ہاتھ پر ہاتھ رکھ کر بیٹھ جاتے تو آج سارا عالم اسلام کی تعلیمات سے محروم ہوتا ۔ کسان کی مثال لے لیں ، اگر وہ محنت کرنا چھوڑ دے کھیتی باڑی نہ کرے تو خوراک کا بندوبست کیوں کر ممکن ہو گا ؟ ایک طالب علم اگر سارا سال کچھ نہ پڑھے وقت ضائع کرے اور پڑھائی کے لیے محنت نہ کرے تو سال کے آخر میں ناکامی کے سوا اس کا کیا نتیجہ نکل سکتا ہے ؟ اس کے مقابلے میں جو طالب علم سارا سال محنت کرتا رہتا ہے کامیابی اس کے قدم چومتی ہے ۔ ہمارے قومی رہنما ، قائداعظم نے بھی کام ، کام اور صرف کام کی ہی نصیحت کی تھی ۔ معاشرے میں ہماری حیثیت اور مقام کوئی بھی ہو ، ہر سطح پرمحنت اور مشقت کو اپنی عادت بنانا چاہیے تاکہ انفرادی اور اجتماعی سطح پر ترقی کر سکیں"
کھیل,"کھیل ، انسانی زندگی میں بنیادی حیثیت رکھتے ہیں ۔ جسمانی صحت کا دارومدار ، جسمانی کام کاج ، ورزش اور کھیل کود پر ہے ۔ انسانی جسم کی نشوونما میں کھیل کی اہمیت سے انکار ممکن نہیں ۔ کھیل کود کی بدولت انسانی وجود ، مضبوط اور چاق چوبند رہتا ہے ۔ کھیل کے ذریعے سے انسان میں نظم و ضبط کی خوبیاں پیدا ہوتی ہیں ۔ کھیل نہ صرف صبروتحمل سکھاتے ہیں بلکہ اس سے حوصلہ مندی اور برداشت کے ساتھ مقابلہ کرنے کا جذبہ بھی پیدا ہوتا ہے ۔ یہ انسان کو مل جل کر زندگی بسر کرنے کا درس بھی دیتے ہیں ۔ کھیلوں کے توسط سے پوشیدہ صلاحیتوں کو اجاگر کرنے کا موقع ملتا ہے اور مستقبل کی منصوبہ بندی کی عادت بھی پیدا ہوتی ہے ۔ دنیا کے تمام خطوں میں کھیل کو انسانی زندگی میں بہت اہمیت دی جاتی ہے ۔ کچھ کھیل بچپن کی زندگی کے ساتھ وابستہ ہوتے ہیں اور کچھ کھیلوں کا تعلق لڑکپن اور جوانی کے زمانے سے ہوتا ہے ۔ مختلف علاقوں کے رہنے والے لوگوں میں مختلف کھیل مقبول ہیں ۔ کچھ کھیل دنیا کے تمام علاقوں میں کھیلے جاتے ہیں اور بعض کھیل کسی مخصوص علاقے یا خطے سے تعلق رکھتے ہیں ۔ عالمی سطح پر مقبول کھیل فٹ بال ، کرکٹ ، ہاکی ٹینس ، بیڈمنٹن ، رسہ کشی ، والی بال ، تیراکی اور کشتی وغیرہ ہیں ۔ پاکستان کا قومی کھیل ہاکی ہے ۔ اس کے ساتھ ساتھ کرکٹ ، فٹ بال، کبڈی اور کشتی بھی ملک کے معروف کھیل ہیں جنھیں بچے اور نوجوان بہت شوق سے کھیلتے ہیں ۔ ان کھیلوں کے علاوہ بچوں کے کچھ علاقائی کھیل بھی ہیں ، جن میں آنکھ مچولی ، گلی ڈنڈا ، کوکلا چھپاکی ، کلی کلیر دی ، گدا ، بول میری مچھلی ، برف پانی ، چندا کی چاندنی میں ، کھدوکھنڈی اور پٹھو گرم وغیرہ خاص طور پر معروف ہیں ۔ بعض کھیل دیہاتی بچوں میں بڑے معروف ہوتے ہیں اور اسی طرح بعض کھیل شہری بچوں کے لیے کشش کا باعث ہوتے ہیں ۔ مثال کے طور پر ٹینس ، بیڈمنٹن اور ہاکی وغیرہ شہری بچوں میں مقبول ہیں ۔ دیہاتی بچے آنکھ مچولی گلی ڈنڈا کو کلا چھپاکی ، کبڈی گدا اور ککلی وغیرہ کو شوق سے کھیلتے ہیں ۔ آنکھ مچولی ہمیشہ سے دیہاتی بچوں کا پسندیدہ کھیل رہا ہے ۔ اس کھیل کو لکن میٹی اور چھپن چھپائی بھی کہتے ہیں ۔ اس کھیل کے لیے کوئی وقت مقرر نہیں ۔ بچے رات اور دن کسی بھی وقت یہ کھیل کھیل سکتے ہیں ۔ کھیل کا آغاز ٹاس سے ہوتا ہے ۔ ٹاس ہارنے والا بچہ اپنی آنکھیں بند کر کے کھڑا ہو جاتا ہے اور باقی بچے ادھر ادھر چھپ جاتے ہیں ۔ تھوڑی دیر بعد ٹاس ہارنے والا بچہ اپنی آنکھیں کھول کر ، چھپنے والے ساتھی بچوں کو تلاش کرتا ہے ۔ وہ بچہ سب سے پہلے جس ساتھی کو تلاش کر کے چھولے ، وہ ہار جاتا ہے اور اُسے باری دینی پڑتی ہے ۔ یوں یہ کھیل جاری رہتا ہے ۔ تمام بچے کسی نہ کسی طرح اس کھیل میں شامل رہتے ہیں ۔ یہ کھیل دیہاتی لڑکوں اور لڑکیوں ، دونوں میں یکساں طور پر مقبول ہے ۔ گلی ڈنڈا ، دیہاتی لڑکوں کا مرغوب کھیل ہے ۔ اسے کم سے کم دو لڑکے کھیل سکتے ہیں ۔ اصولی طور پر یہ کھیل دو ٹیموں کے مابین کھیلا جاتا ہے ۔ ہر ٹیم میں عام طور پر سات کھلاڑی ہوتے ہیں ۔ زمین پر ایک چھوٹی سی نالی بنائی جاتی ہے ، جس پر گلی کو رکھ کر ڈنڈے کی مدد سے اچھالا جاتا ہے ۔ نالی کو پنجابی میں کھتی کہتے ہیں کھتی کے سامنے مخالف ٹیم کے کھلاڑی کھڑے ہوتے ہیں ۔ وہ کھلاڑی اگر گلی کو زمین پر گرنے سے قبل پکڑ لیں تو گلی کو اچھالنے والے کھلاڑی کی باری ختم ہوجاتی ہے ۔ اس کی جگہ دوسرا کھلاڑی آجاتا ہے لیکن اگر گلی زمین پر گر جائے اور مخالف ٹیم کے کھلاڑی اسے نہ پکڑ سکیں تو ڈنڈے کو کھتی کے اوپر رکھ دیا جاتا ہے ۔ اب مخالف ٹیم کا کوئی کھلاڑی گلی کو ڈنڈے کی طرف پھینکتا ہے ۔ اگر گلی ڈنڈے سے ٹکرا جائے تو کھیلنے والا کھلاڑی آؤٹ ہو جاتا ہے ۔ گلی اگر ڈنڈے سے نہ ٹکرائے تو ٹیم کا کوئی کھلاڑی گلی کی نوک پر ڈنڈا مار کر اسے ہوا میں اچھالتا ہے اور پھر اسے ہوا ہی میں ڈنڈے کی تیز ضرب سے دور پھینک دیا جاتا ہے ۔ اس کا مقصد گلی کو کھتی سے زیادہ سے زیادہ دور پھینکنا ہوتا ہے ۔ ہوا میں اچھال کر گلی کوضرب لگانے کے تین مواقع ہوتے ہیں ۔ اگر تینوں مرتبہ ہوا میں اچھالی گئی گلی کو ڈنڈے کی ضرب نہ لگ سکے تو اس کی بقیہ باری ختم ہو جاتی ہے ۔ مخالف ٹیم کا کوئی کھلاڑی ، اگر فضا میں اُڑتی ہوئی گلی کو زمین پر گرنے سے پہلے پکڑے تو اُس کھلاڑی کی باری ختم ہو جات ی ہے ، وگرنہ حسب معمول ڈنڈا کھتی پر رکھ دیا جاتا ہے اور مخالف ٹیم کا کوئی کھلاڑی گلی کو ڈنڈے کی طرف پھینکتا ہے ، اگر گلی ڈنڈے سے ٹکرا جائے تو اس کی باری ختم ہو جاتی ہے ۔ بصورت دیگر پہلی ٹیم ہی یہ عمل دہراتی ہے اور یہ سلسلہ جاری رہتا ہے ۔ جس طرح گلی ڈنڈا صرف لڑکوں کا کھیل ہے ، اس طرح ککلی صرف بچیاں کھیلتی ہیں ۔ یہ کھیل پنجاب کے دیہاتوں میں بےحد مقبول ہے ۔ چھوٹی چھوٹی بچیاں ایک دوسرے کے ہاتھوں میں ہاتھ ڈال کر اور پاؤں سے پاؤں ملا کر ایک دائرے میں گھومتی ہیں ۔ ساتھ ہی ساتھ وہ یہ بول بھی الاپتی جاتی ہیں ککلی کلیر وی پگ میرے ویردی ان رسیلے اور شیریں بولوں سے بھائی بہن کی لازوال محبت اور مقدس رشتے کی عکاسی ہوتی ہے ۔ یہ بول اس بات کا ثبوت ہیں کہ بہنوں کو اپنے بھائیوں سے بہت زیادہ محبت اور لگاؤ ہوتا ہے ۔ یہ کھیل جہاں ایک طرف بچوں اور بچیوں کی جسمانی صحت اور تندرستی کے ضامن ہیں ، وہیں پنجاب کی ثقافتی زندگی کی ترجمانی بھی کرتے ہیں ۔ صدیوں سے کھیلے جانے والے یہ مقبول اور دلچسپ کھیل ، آج بھی ہماری دیہاتی زندگی میں اپنا مقام رکھتے ہیں ۔ یہ اور ان جیسے دوسرے کئی کھیل ہماری تہذیبی اور ثقافتی زندگی کے مختلف رنگوں سے مزین ہیں ۔ ان کھیلوں کے ساتھ جہاں ہمارے بچوں کی معصومیت جھلکتی ہے ، وہیں یہ اپنے علاقے کی ثقافت کا اظہار بھی کرتے ہیں ۔","کھیل ، انسانی زندگی میں بنیادی حیثیت رکھتے ہیں ۔ کھیلوں کے توسط سے پوشیدہ صلاحیتوں کو اجاگر کرنے کا موقع ملتا ہے اور مستقبل کی منصوبہ بندی کی عادت بھی پیدا ہوتی ہے ۔ کچھ کھیل بچپن کی زندگی کے ساتھ وابستہ ہوتے ہیں اور کچھ کھیلوں کا تعلق لڑکپن اور جوانی کے زمانے سے ہوتا ہے ۔ عالمی سطح پر مقبول کھیل فٹ بال ، کرکٹ ، ہاکی ٹینس ، بیڈمنٹن ، رسہ کشی ، والی بال ، تیراکی اور کشتی وغیرہ ہیں ۔ پاکستان کا قومی کھیل ہاکی ہے ۔ اس کے ساتھ ساتھ کرکٹ ، فٹ بال، کبڈی اور کشتی بھی ملک کے معروف کھیل ہیں جنھیں بچے اور نوجوان بہت شوق سے کھیلتے ہیں ۔ ان کھیلوں کے علاوہ بچوں کے کچھ علاقائی کھیل بھی ہیں ، جن میں آنکھ مچولی ، گلی ڈنڈا ، کوکلا چھپاکی ، کلی کلیر دی ، گدا ، بول میری مچھلی ، برف پانی ، چندا کی چاندنی میں ، کھدوکھنڈی اور پٹھو گرم وغیرہ خاص طور پر معروف ہیں ۔ بعض کھیل دیہاتی بچوں میں بڑے معروف ہوتے ہیں اور اسی طرح بعض کھیل شہری بچوں کے لیے کشش کا باعث ہوتے ہیں ۔ مثال کے طور پر ٹینس ، بیڈمنٹن اور ہاکی وغیرہ شہری بچوں میں مقبول ہیں ۔ دیہاتی بچے آنکھ مچولی گلی ڈنڈا کو کلا چھپاکی ، کبڈی گدا اور ککلی وغیرہ کو شوق سے کھیلتے ہیں ۔ یہ کھیل جہاں ایک طرف بچوں اور بچیوں کی جسمانی صحت اور تندرستی کے ضامن ہیں ، وہیں پنجاب کی ثقافتی زندگی کی ترجمانی بھی کرتے ہیں ۔ صدیوں سے کھیلے جانے والے یہ مقبول اور دلچسپ کھیل ، آج بھی ہماری دیہاتی زندگی میں اپنا مقام رکھتے ہیں ۔ ان کھیلوں کے ساتھ جہاں ہمارے بچوں کی معصومیت جھلکتی ہے ، وہیں یہ اپنے علاقے کی ثقافت کا اظہار بھی کرتے ہیں ۔"
اسلامی ممالک کی تنظیم,"مسلمان قوم دنیا کی واحد قوم ہے جو ایک کلمے سے بندھی ہوئی ہے ۔ ایک خدا ، ایک رسول صلی اللہ علیہ والہ وسلم اور ایک کتاب کے ماننے والوں کو ہمیشہ سے ایک ہی قوم بننے کی تاکید کی گئی ہے ۔ علامہ اقبال نے کہا تھا ایک ہوں مسلم حرم کی پاسبانی کے لیے نیل کے ساحل سے لے کر تابخاک کاشغر بیسویں صدی کے آغاز اور پہلی جنگ عظیم کے بعد اسلامی ممالک کے اتحاد کی اشد ضرورت محسوس کی گئی ۔ اس اتحاد کے مقصد کے حصول کے لیے اسلامی کانفرنس کی تنظیم کی بنیاد رکھی گئی تھی ۔ اس تنظیم کے قیام کی تجویز سعودی حکمران شاہ عبدالعزیز نے پیش کی تھی اور اس کا پہلا اجلاس ۱۹۲۶ء میں مکہ مکرمہ میں بلایا گیا ۔ دوسرا اجلاس ۱۹۳۱ء میں ہوا اور بیت المقدس کو اسلامی تنظیم کا صدر دفتر بنانے کا فیصلہ کیا گیا ۔ بعض وجوہات کی بنا پر یہ تنظیم زیادہ عرصے تک متحرک اور فعال نہ رہ سک ی۔ تاہم ۱۹۶۵ء میں حج کے مبارک موقع پر ۳۵ اسلامی ممالک کی ۱۶۵ مقتدر شخصیات نے اس تنظیم یعنی اسلامی ممالک کی تنظیم کو ازسرنو قائم کیا اور یہ طے ہوا کہ اس تنظیم میں اسلامی ممالک کے سربراہوں کو بھی شامل کیا جائے تاکہ عالم اسلام کے باہمی اختلافات کے حل اور علاقائی تنازعات کا جائزہ لیا جا سکے ۔ اسی دور میں مصر ، شام ، اردن جیسے اسلامی ممالک اسرائیل کی اور پاکستان اپنے ہمسایہ ملک بھارت کی جارحیت کا نشانہ بن چکے تھے ۔ عراق اور ایران کے تنازعے کے ساتھ ساتھ قبرص کا مسئلہ بھی درپیش تھا ۔ چنانچہ مکہ مکرمہ میں ہونے والا یہ اجلاس پوری مسلمہ امہ کے لیے نیک فال ثابت ہوا ۔ دنیا میں پائے جانے والے مسلم ممالک کے اتحاد کے لیے کوششیں جاری تھیں کہ اسی دوران میں ایک غیر معمولی سانحہ پیش آیا ۔ اگست ۱۹۶۹ء میں ، یہودیوں نے مقبوضہ بیت المقدس میں مسجد اقصیٰ کو آگ لگانے کی شرمناک حرکت کی ۔ اس المناک سانحے نے پورے عالم اسلام کو غم و غصے کی کیفیت میں مبتلا کر دیا ۔ چنانچہ مسلمانوں میں یہ احساس شدت اختیار کر گیا کہ دنیا کے تمام مسلم ممالک کا ایک پلیٹ فارم پر متحد اور یکجا ہونا وقت کی اہم ضرورت ہے ۔ ۱۹۶۹ ء میں مراکش کے شہر رباط میں مراکش کے شاہ حسین کی صدارت میں اسلامی ممالک کی تنظیم کا پہلا اجلاس منعقد ہوا ۔ اس اجلاس میں چوبیس اسلامی ممالک کے سربراہان شریک ہوئے تھے ، اس لیے اس کانفرنس کو پہلی اسلامی سربراہی کانفرنس کہتے ہیں ۔ اس تنظیم کا دوسرا اجلاس ۱۹۷۴ء میں وزیراعظم پاکستان ذوالفقار علی بھٹو کی صدارت میں لاہور میں منعقد ہوا ۔ پنجاب اسمبلی ہال لاہور میں منعقد ہونے والے اس اجلاس میں چالیس اسلامی ممالک نے شرکت کی ۔ اب تک اس کانفرنس کے متعدد اجلاس منعقد ہو چکے ہیں ۔ اقوام متحدہ کے بعد ، اسلامی ممالک کی یہ تنظیم دنیا کی دوسری سب سے بڑی تنظیم ہے ۔ دنیا میں پائے جانے والے تمام مسلم ممالک اس تنظیم کے رکن ہیں ۔ اسلامی ممالک کی تنظیم کا مرکزی دفتر سعودی عرب کے شہر جدہ میں ہے ۔ اس تنظیم کا جھنڈا سبز رنگ کا ہے ، جس کے وسط میں سفید دائرہ ہے ۔ اس سفید دائرے میں سرخ ہلال ہے اور اس کے اوپر اللہ اکبر لکھا گیا ہے ۔ اس تنظیم کے تمام اجلاسوں میں ، عالم اسلام کو درپیش مسائل اور آپس کے تنازعات کے معاملے میں باہمی اتحاد اور یکجہتی پر زور دیا گیا ہے ۔ اس کے علاوہ مسلم اقتصادی برادری کی بنیاد ڈالنے ، سائنسی تحقیق تعلیم کے فروغ اور جدید ٹیکنالوجی کی ترقی کے لیے اشتراک عمل پیدا کرنے کی ضرورت بھی محسوس کی گئی ۔ مسلم ممالک ایشیا ، افریقہ اور یورپ کے براعظموں میں موجود ہیں ۔ دنیا کے اہم ترین بڑی ، آبی اور ہوائی راستوں کے علاوہ دنیا کی خوبصورت وادیاں ، نہایت اہمیت کے حامل بڑے بڑے پہاڑی سلسلے اور معدنی ذخائر ، ان اسلامی ممالک میں موجود ہیں ۔ پوری دنیا میں پائے جانے والے زیر زمین تیل کا ۷۵ فیصد حصہ مسلم ممالک کی ملکیت میں ہے ۔ اس تنظیم کے پاس وسائل کی کمی نہیں ، اگر کمی اور فقدان ہے تو مکمل یکجہتی اور اتحاد کا ہے ۔ اگر اس تنظیم کے پلیٹ فارم پر تمام مسلم ممالک جمع ہو جائیں اور باہمی اختلافات اور رنجشوں کو ختم کر ڈالیں تو کوئی شک نہیں کہ اسلامی ممالک دنیا کے طاقتور ترین بلاک کی صورت میں سامنے آئیں گے ۔ اسلامی ممالک کی تنظیم اس مقصد کے حصول کے لیے کوشاں ہے کہ مسلمان ممالک کے مابین معاشرتی ، تجارتی ، معاشی اور اقتصادی رشتوں کو مضبوط بنا کر افہام و تفہیم کی فضا اور ماحول پیدا کیا جائے ۔ مسلمان نوجوانوں کو باعمل مسلمان بنانا ، مسلم امت کو متحد کرنا ، کمزور اور مظلوم مسلمانوں کی حمایت کرنا اور مسلمانوں میں معاشرتی اور معاشی توازن پیدا کرنا اسلامی ممالک کی تنظیم کے اہم ترین مقاصد ہیں","مسلمان قوم دنیا کی واحد قوم ہے جو ایک کلمے سے بندھی ہوئی ہے ۔ ایک خدا ، ایک رسول صلی اللہ علیہ والہ وسلم اور ایک کتاب کے ماننے والوں کو ہمیشہ سے ایک ہی قوم بننے کی تاکید کی گئی ہے ۔ اس اتحاد کے مقصد کے حصول کے لیے اسلامی کانفرنس کی تنظیم کی بنیاد رکھی گئی تھی ۔ اس تنظیم کے قیام کی تجویز سعودی حکمران شاہ عبدالعزیز نے پیش کی تھی اور اس کا پہلا اجلاس ۱۹۲۶ء میں مکہ مکرمہ میں بلایا گیا ۔ دوسرا اجلاس ۱۹۳۱ء میں ہوا اور بیت المقدس کو اسلامی تنظیم کا صدر دفتر بنانے کا فیصلہ کیا گیا ۔ تاہم ۱۹۶۵ء میں حج کے مبارک موقع پر ۳۵ اسلامی ممالک کی ۱۶۵ مقتدر شخصیات نے اس تنظیم یعنی اسلامی ممالک کی تنظیم کو ازسرنو قائم کیا اور یہ طے ہوا کہ اس تنظیم میں اسلامی ممالک کے سربراہوں کو بھی شامل کیا جائے تاکہ عالم اسلام کے باہمی اختلافات کے حل اور علاقائی تنازعات کا جائزہ لیا جا سکے ۔ چنانچہ مکہ مکرمہ میں ہونے والا یہ اجلاس پوری مسلمہ امہ کے لیے نیک فال ثابت ہوا ۔ اگست ۱۹۶۹ء میں ، یہودیوں نے مقبوضہ بیت المقدس میں مسجد اقصیٰ کو آگ لگانے کی شرمناک حرکت کی ۔ ۱۹۶۹ ء میں مراکش کے شہر رباط میں مراکش کے شاہ حسین کی صدارت میں اسلامی ممالک کی تنظیم کا پہلا اجلاس منعقد ہوا ۔ اس اجلاس میں چوبیس اسلامی ممالک کے سربراہان شریک ہوئے تھے ، اس لیے اس کانفرنس کو پہلی اسلامی سربراہی کانفرنس کہتے ہیں ۔ اس تنظیم کا دوسرا اجلاس ۱۹۷۴ء میں وزیراعظم پاکستان ذوالفقار علی بھٹو کی صدارت میں لاہور میں منعقد ہوا ۔ پنجاب اسمبلی ہال لاہور میں منعقد ہونے والے اس اجلاس میں چالیس اسلامی ممالک نے شرکت کی ۔ اسلامی ممالک کی تنظیم کا مرکزی دفتر سعودی عرب کے شہر جدہ میں ہے ۔ اس تنظیم کا جھنڈا سبز رنگ کا ہے ، جس کے وسط میں سفید دائرہ ہے ۔ اس سفید دائرے میں سرخ ہلال ہے اور اس کے اوپر اللہ اکبر لکھا گیا ہے ۔ مسلمان نوجوانوں کو باعمل مسلمان بنانا ، مسلم امت کو متحد کرنا ، کمزور اور مظلوم مسلمانوں کی حمایت کرنا اور مسلمانوں میں معاشرتی اور معاشی توازن پیدا کرنا اسلامی ممالک کی تنظیم کے اہم ترین مقاصد ہیں"
زراعت و صنعت,"کسی بھی ملک کی ترقی و خوشحالی کا انحصار اس کی زراعت و صنعت سے وابستہ ہے ۔ زراعت و صنعت انسانی زندگی کے دو ایسے شعبے ہیں ، جن کی بدولت زندگی کا نظام قائم ہے ۔ پاکستان بھی دنیا کے ان ممالک میں سے ایک ہے ، جو زرعی اور صنعتی اعتبار سے ترقی کی راہ پر گامزن ہیں ۔ بنیادی طور پر ہمارا ملک ، ایک زرعی ملک ہے ، جو اپنی مختلف فصلوں ، پھلوں اور سبزیوں کے حوالے سے دنیا کے اہم زرعی ملکوں میں شمار ہوتا ہے ۔ قدیم زمانے میں دوسرے ملکوں کی طرح ہمارے ہاں بھی زراعت کے پرانے طریقے رائج تھے ۔ اس طرح وقت اور محنت کا ضیاع بھی ہوتا تھا اور فصلوں کا معیار اور مقدار بھی تسلی بخش نہ تھی ۔ زمانے کے بدلتے ہوئے حالات اور سائنسی ترقی کی بدولت ، زرعی دنیا میں ایک انقلاب آیا ، جس کی وجہ سے کم وقت اور تھوڑی محنت سے زیادہ پیداوار کا تصور سامنے آیا ۔ پیداواری اجناس میں خاصی ترقی دیکھنے میں آئی ۔ نئے نئے آلات ، جدید طریقہ ہائے کار ، بیج ، کھادوں اور جراثیم کش ادویات کی بدولت ، زراعت کے شعبے نے ایک نیا انداز اختیار کیا ۔ اسی طرح سائنسی ترقی کے طفیل ، پانی کی عدم دستیابی کا مسئلہ بھی کافی حد تک حل ہو گیا ہے ۔ مثلاً ابتدا میں کسان صرف بارش کے پانی پر انحصار کرتے تھے لیکن آج نہری نظام ، ٹیوب ویل اور کاریز وغیرہ کی وجہ سے پانی کی عدم دستیابی مسئلہ نہیں رہی ۔ استاد صاحب نے جب یہ باتیں بچوں کو بتائیں تو انھوں نے اصرار کیا کہ ہمیں کسی زرعی فارم کی سیر کرائی جائے تاکہ ہم آپ کی بتائی ہوئی ان باتوں کی روشنی میں عملی طور پر مشینوں کو کام کرتے ہوئے دیکھ سکیں ۔ بچوں کے شوق کو دیکھتے ہوئے استاد محترم نے ہیڈ ماسٹر صاحب سے اجازت لی اور شاداب زرعی فارم کے منیجر کو خط لکھا ۔ خط میں اس خواہش کا اظہار کیا گیا کہ ہم آپ کے زرعی فارم کے مطالعاتی دورے پر آنا چاہتے ہیں ۔ ہفتے عشرے میں زرعی فارم کے منیجر کی جانب سے دعوت نامہ مل گیا ۔ زرعی فارم کی سیر کے لیے ایک تاریخ مقرر کی گئی ۔ بچے فارم دیکھنے کے لیے بے چین ہو گئے ۔ مقررہ دن کو چھٹی جماعت کے طلبہ اپنے استاد کی رہنمائی میں زرعی فارم دیکھنے روانہ ہو گئے ۔ ایک گھنٹے کے سفر کے بعد طلبہ فارم کے دروازے پر تھے ۔ زرعی فارم کے دروازے پر منیجر اور ان کی ٹیم نے بچوں کو خوش آمدید کہا اور انھیں فارم کے اندر لے گئے ۔ منیجر صاحب نے دس منٹ تک بچوں کو فارم میں اُگنے والی فصلوں ، پھلوں اور سبزیوں سے آگاہ کیا ۔ انھوں نے بچوں کو زرعی آلات کے ماڈل بھی دکھائے جو مختلف فصلوں کی بوائی سے لے کر ان کی کاشت اور کٹائی تک کے مراحل میں معاون ثابت ہوتے ہیں ۔ منیجر صاحب نے جدید زرعی اصولوں کی وضاحت نہایت آسان اور دلچسپ انداز میں کی ۔ اس تعارفی نشست کے بعد دو رہنماؤں کی نگرانی میں طلبہ کو فارم میں بھیجا گیا ۔ ان رہنماؤں نے بچوں کو دکھایا کہ ٹریکٹر زمین میں کس طرح ہل چلا رہے ہیں اور بوائی کر رہے ہیں ۔ ساتھ ساتھ وہ بچوں کو پرانے طریقہ کار سے بھی آگاہ کرتے رہے کہ جب کسانوں کو ٹریکٹر میسر نہیں تھا تو وہ بیلوں کی جوڑی کی مدد سے خود ہل چلایا کرتے تھے ۔ اس طرح دن بھر کی بہت زیادہ مشقت کے بعد وہ بہت تھوڑا کام کر پاتے تھے لیکن اب ٹریکٹر کی بدولت مہینوں کا کام دنوں میں کرنے پر قادر ہیں ۔ ایک طرف ہارویسٹ مشین گندم کی فصل کاٹنے کے ساتھ ساتھ دانے علیحدہ کرنے میں مصروف تھی ۔ ایک رہنما نے بچوں کو اس مشین کی افادیت سے آگاہ کرتے ہوئے اس کے کام کرنے کے تمام مراحل سے متعارف کرایا ۔ بچے رہنما کی باتیں سن کر حیران رہ گئے کہ یہ مشین کس طرح سیکڑوں آدمیوں کا کام کر رہی ہے ۔ بچوں نے ٹیوب ویل کے ذریعے فصلوں کو سیراب کرنے کے عمل کو بھی اپنی آنکھوں سے دیکھا ۔ اسی طرح بچوں کو ایک کھیت میں ایسی سبزیاں دکھائی گئیں ، جن کا موسم گزر چکا تھا ۔ بچے ان سبزیوں کو دیکھ کر ششدر رہ گئے ۔ ایک رہنما نے انھیں بتایا کہ کیمیائی کھاد پانی کی فراہمی ، درجہ حرارت کو کنٹرول کر کے اور سائنسی آلات کے استعمال کی بدولت اب ہر موسم میں ہر سبزی کو اگایا جا سکتا ہے ۔ بچے نت نئے آلات اور جدید طریقہ ہائے کار کو دیکھ کر بہت محظوظ ہوئے ۔ خاصی دیر فارم میں زراعت کاروں کے درمیان رہ کر انھوں نے انسانوں کی جگہ مشینوں کو کام کرتے دیکھا اور ان کے طریقہ کار سے آگاہی حاصل کی ۔ وہ اتنے خوش تھے کہ انھیں وقت گزرنے کا احساس ہی نہ ہوا ۔ اب وہ تھک چکے تھے ، لہذا انھوں نے واپسی کا پروگرام بنایا ۔ منیجر نے بچوں کو کھانے کے لیے لنچ باکس دیے ۔ مزیدار کھانا کھانے کے بعد وہ واپسی کا پروگرام بنا رہے تھے کہ منیجر نے استاد صاحب کو بتایا کہ جب آپ نے بچوں کو زرعی فارم کی سیر کرائی ہے تو ساتھ ہی میرے بڑے بھائی کی شوگر مل کی سیر بھی کرتے چلیے ۔ استاد صاحب نے بچوں سے پوچھا کہ کیا وہ شوگر مل کی سیر کرنا چاہتے ہیں یا نہیں ؟ بچوں نے یک زبان ہو کر کہا کہ وہ شوگر مل دیکھنے چلیں گے ۔ زرعی فارم سے شوگر مل کا فاصلہ کچھ زیادہ نہ تھا ، لہذا بس میں جانے کی بجائے بچے منیجر اور استاد صاحب کی نگرانی میں پیدل روانہ ہوئے ۔ چند منٹ کی مسافت کے بعد انھوں نے اپنے آپ کو شوگر مل کے سامنے پایا ۔ منیجر نے اپنے بڑے بھائی کے بارے میں پوچھا تو ایک ملازم نے بتایا کہ وہ تو شہر گئے ہیں ۔ منیجر نے اس ملازم سے کہا کہ یہ بچے شوگر مل دیکھنے آئے ہیں ۔ انھیں دکھایا جائے کہ کس طرح گنے سے چینی بنائی جاتی ہے ۔ بچوں نے دیکھا کہ ایک طرف گنے کے ڈھیر لگے ہوئے ہیں اور مشینیں اپنے کام میں رواں دواں ہیں ۔ بچوں کو بتایا گیا کہ لڑکوں کے ذریعے زرعی فارم سے گنے کو یہاں لایا جاتا ہے اور اسے جدید مشینوں میں ڈالا جاتا ہے جو بڑی تیزی اور صفائی سے گنے کا پھوک اور رس الگ الگ کر دیتی ہیں ۔ پھوک کو سوکھنے کے لیے ایک طرف ڈال دیا جاتا ہے ، جو بعد میں ایندھن کے طور پر استعمال ہوتا ہے ۔ اس کو جدید ترین پلانٹ کے ذریعے چینی میں تبدیل کر دیا جاتا ہے ۔ بچے یہ منظر دیکھ کر بہت خوش ہوئے ۔ بچوں کو گھومتے پھرتے مشینوں کو دیکھتے اور کارندوں سے سوال جواب کرتے خاصی دیر ہو چکی تھی ۔ اب واقعی وہ بہت زیادہ تھک چکے تھے ۔ جب استاد صاحب نے واپسی کا اعلان کیا تو وہ خوش دلی سے بس میں بیٹھ گئے ۔ استاد صاحب نے منیجر کا شکریہ ادا کیا کہ ان کے تعاون سے بچوں کو نہ صرف زرعی فارم بلکہ شوگر مل دیکھنے کا بھی موقع مل گیا ، جس سے بچوں کی معلومات میں خاطر خواہ اضافہ ہوا ۔","کسی بھی ملک کی ترقی و خوشحالی کا انحصار اس کی زراعت و صنعت سے وابستہ ہے ۔ نئے نئے آلات ، جدید طریقہ ہائے کار ، بیج ، کھادوں اور جراثیم کش ادویات کی بدولت ، زراعت کے شعبے نے ایک نیا انداز اختیار کیا ۔ بچوں کے شوق کو دیکھتے ہوئے استاد محترم نے ہیڈ ماسٹر صاحب سے اجازت لی اور شاداب زرعی فارم کے منیجر کو خط لکھا ۔ مقررہ دن کو چھٹی جماعت کے طلبہ اپنے استاد کی رہنمائی میں زرعی فارم دیکھنے روانہ ہو گئے ۔ زرعی فارم کے دروازے پر منیجر اور ان کی ٹیم نے بچوں کو خوش آمدید کہا اور انھیں فارم کے اندر لے گئے ۔ منیجر صاحب نے دس منٹ تک بچوں کو فارم میں اُگنے والی فصلوں ، پھلوں اور سبزیوں سے آگاہ کیا ۔ اس تعارفی نشست کے بعد دو رہنماؤں کی نگرانی میں طلبہ کو فارم میں بھیجا گیا ۔ خاصی دیر فارم میں زراعت کاروں کے درمیان رہ کر انھوں نے انسانوں کی جگہ مشینوں کو کام کرتے دیکھا اور ان کے طریقہ کار سے آگاہی حاصل کی ۔ مزیدار کھانا کھانے کے بعد وہ واپسی کا پروگرام بنا رہے تھے کہ منیجر نے استاد صاحب کو بتایا کہ جب آپ نے بچوں کو زرعی فارم کی سیر کرائی ہے تو ساتھ ہی میرے بڑے بھائی کی شوگر مل کی سیر بھی کرتے چلیے ۔ چند منٹ کی مسافت کے بعد انھوں نے اپنے آپ کو شوگر مل کے سامنے پایا ۔ بچوں نے دیکھا کہ ایک طرف گنے کے ڈھیر لگے ہوئے ہیں اور مشینیں اپنے کام میں رواں دواں ہیں ۔ بچوں کو بتایا گیا کہ لڑکوں کے ذریعے زرعی فارم سے گنے کو یہاں لایا جاتا ہے اور اسے جدید مشینوں میں ڈالا جاتا ہے جو بڑی تیزی اور صفائی سے گنے کا پھوک اور رس الگ الگ کر دیتی ہیں ۔ پھوک کو سوکھنے کے لیے ایک طرف ڈال دیا جاتا ہے ، جو بعد میں ایندھن کے طور پر استعمال ہوتا ہے ۔ اس کو جدید ترین پلانٹ کے ذریعے چینی میں تبدیل کر دیا جاتا ہے ۔ بچے یہ منظر دیکھ کر بہت خوش ہوئے ۔ استاد صاحب نے منیجر کا شکریہ ادا کیا کہ ان کے تعاون سے بچوں کو نہ صرف زرعی فارم بلکہ شوگر مل دیکھنے کا بھی موقع مل گیا ، جس سے بچوں کی معلومات میں خاطر خواہ اضافہ ہوا ۔"
میری پیاری سائیکل,"آج میں پہلی بار پیدل آیا ہوں تو مجھے احساس ہوا ہے کہ اپنی معمولی سے معمولی چیز بھی کتنی کارآمد ہوتی ہے ۔ واقعی وہ تمام اشیا جو ہمارے پاس ہوتی ہیں ہم ان کی قدر نہیں کرتے ، لیکن جب وہ داغ مفارقت دے جاتی ہیں تو پھر ہم ان کے سوئم اور چہلم مناتے ہیں۔ آج میں یہ حق سچ کا اعلان اس لیے کر رہا ہوں کہ مجھے اس سائیکل کی یاد ستا رہی ہے جو میرے پاس بزرگوں کا ایک بیش قیمت ورثہ ہے ۔ اس پر مجھے فخر ہے ۔ میں ہی کیا ، میرے تمام گھر والے تمام اہل وطن بھی اس پر بجا طور پر فخر کر سکتے ہیں کہ ان کے پاس دنیا کی اولین سائیکل موجود ہے ۔ یہ سائیکل میرے ہاتھ کیسے لگی ؟ یہ ماجرا بھی بڑا دلچسپ ہے ۔ میں تیسری جماعت کا طالب علم تھا ۔ سارا دن گلی ڈنڈا اور پتنگ بازی میں گزار دیتا ۔ اس میدان میں ، میں یکتا و لاثانی تھا ۔ والد محترم کو میرے یہ لچھن ایک آنکھ نہ بھاتے تھے ۔ انھوں نے اپنے تمام تر حقوق و اختیارات مجھ پر آزما ڈالے لیکن میں نے بھی ہار مانی نه وتیرہ بدلا ۔ اُن کا ایک حربہ مجھ پر نہ جانے کس طرح اثر انداز ہو گیا ۔ شاید نا کبھی کمسنی کی وجہ سے میں ان کی باتوں میں آ گیا ۔ وہ حربہ اور دلاسا بلکہ چکما یہ تھا کہ بیٹے اگر تم جماعت میں اول آجاؤ تو میں تمھیں اسی وقت ایک نئی سائیکل خرید دوں گا ۔ بچہ تھا لالچ میں آ گیا ۔ دن رات محنت کی ، کچھ ٹیوشن کی رقم  نے اثر دکھایا اور میں جماعت میں اوّل آ گیا ۔ اب تو میں اُٹھتے بیٹھتے سوتے جاگتے ، خیالوں ہی خیالوں میں سائیکل پر روڈ ماسٹری کر رہا ہوتا لیکن جب میں نے دیکھا کہ ابا جان ٹال مٹول اور حیلوں بہانوں سے کام لے رہے ہیں ، تو میں نے بھی احتجاج شروع کر دیا ، مثلاً توڑ پھوڑ ، ہڑتال پھر بھوک ہڑتال ، یہاں تک کہ چھوٹے بھائیوں کی مرمت ۔ جب انتظامیہ پر یہ حقیقت آشکارا ہو گئی کہ نئی نسل کو دبانا کوئی آسان کام نہیں تو انھوں نے مجھ سے مذاکرات شروع کر دیے ۔ میرے دادا جی نے مجھے میرا حق دلانے کا فریضہ لیا ۔ اب تو میں ہر وقت دادا کے ساتھ سائے کی طرح چپکا رہتا ۔ ڈاکٹر کی دوا کی طرح ہر تین گھنٹے کے بعد دادا جی کو ان کا وعدہ یاد دلاتا اور دادا جی بھی ہر بار یاد ہے بیٹے ہمیں سب یاد ہے ، کل ہی تمھیں سائیکل لے کر دیں گے ۔ کہ کر ٹرخا دیتے لیکن وہ خوش قسمت کل نہ آیا ۔ آخر کار دادا جی نے اپنے کسی ہم عصر عزیز سے زمانہ قبل مسیح کی ایک عدد سائیکل میرے لیے خرید ڈالی ۔ سائیکل کو غور سے دیکھا تو میری آنکھوں میں آنسو بھر آئے ۔ میں چیختا چلاتا سائیکل کو گھسیٹتا والد محترم کے حضور پیش ہو گیا اور شکایت کی کہ دادا جی نے میرے ساتھ سنگین مذاق کیا ہے ۔ انھوں نے مجھے جان بوجھ کر اپنے دادا سے بھی زائد العمر یہ سائیکل خرید دی ہے ۔ مجھے یہ سائیکل نہیں چاہیے ۔ لیکن لکھے ہوئے مقدر کی طرح چاروناچار یہ سائیکل قبول کرنا ہی پڑی ، کیونکہ والد محترم نے نہایت مشفقانہ انداز میں مجھ سے کہا بیٹے پھر کیا ہوا اگر یہ پرانی ہے ۔ میں ابھی اسے خالد سائیکل ورکس والوں کو دے آتا ہوں ۔ وہ اس کی مکمل اوورہالنگ کر دیں گے اور کسی کو شک بھی نہیں ہو گا کہ یہ نئی ہے یا پرانی ۔ یہ سن کر میری خوشی کی انتہا نہ رہی ۔ ابا جی نے سائیکل اُٹھائی اور خالد سائیکل ورکس والوں کو دے آئے ۔ انھوں نے دو دن بعد دینے کا وعدہ کیا ۔ یہ دو دن میں دیواروں ، کرسیوں اور میزوں پر بیٹھ کر پیڈل گھمانے کے انداز میں ٹانگیں چلاتا رہا ۔ مقررہ دن شام کو جب ابو دفتر سے لوٹے تو اُن کے پاس میری سائیکل بھی تھی ۔ اب تو اس کی کایا ہی پلٹ چکی تھی یعنی بڑھاپے میں بھی جوانی کا عالم تھا ۔ اس میں کئی اضافے ہو چکے تھے مثلا گھٹی سٹینڈ ، کیریئر کی نمبر پلیٹ وغیرہ وغیرہ ۔ رات ساری میں اس پر کاغذ چڑھاتا رہا تاکہ دوستوں کو بتا سکوں کہ نئی خریدی ہے ۔ اس سے فارغ ہو کر میں نے دو تین چکر صحن ہی میں لگائے اور اسے سرہانے کھڑا کر کے سو گیا ۔ صبح سویرے اُٹھتے ہی میں نے سائیکل نکالی اور محلے میں گھومنا شروع کر دیا ۔ اب تو دور ونزدیک یہاں تک کہ پڑوسیوں کے گھر بھی کوئی کام ہوتا تو میں سائیکل پر ہی جاتا ۔ میرے پاس یہی اُس کی مختصر سی جوانی تھی ۔ چند ہی روز بعد سائیکل سے صدائے احتجاج نہ چڑھ نہ چڑھ نہ چڑھ بلند ہونا شروع ہو گئی ۔ گویا پرانے پرزے بالآخر پرانے ہی نکلے ۔ اُن کی بظاہر ٹیپ ٹاپ بےسود نکلی ۔ اب میں نے اس کے آگے سفید جھنڈا لگا دیا تاکہ ڈور سے آنے والا یہ سمجھ جائے کہ اس امن پسند سے ٹکر لینا مہنگا پڑے گا ۔ ویسے تو دور دور تک یہ خود ہی اپنی آمد کی اطلاع پہنچا دیتی ہے تاکہ لوگ محترمہ کے لیے خود بخود راستہ بناتے جائیں ۔ اگر کوئی پھر بھی نہ ہے تو مجھے طرح طرح کی گردانیں دہرانا پڑتی ہیں مثلا میرا ذمہ لوٹ پوٹ ، میرا ذمہ لوٹ پوٹ یا پھر بریکوں بغیرای ، بریکوں بغیر ای ۔ وقت کے ساتھ ساتھ اب یہ سائیکل صرف ہینڈل ، پیڈل ، دو پہیوں اور چند سریوں پر مشتمل رہ گئی ہے ۔ باقی چیزیں شاید کباڑیوں کے پاس پہنچ چکی ہیں ۔ ذرا وہ نقشہ تو آنکھوں کے سامنے لائیں ، ایک اچھا بھلا شریف آدمی تین چارسریوں پر چڑھا کیسا لگتا ہو گا ؟ ( یقیناً بازیگر ) کیا لوگ اُس کے احترام میں خود ہی راستہ نہ چھوڑ دیتے ہوں گے کہ کہیں یہ ہمارے سر ہی نہ چڑھے ۔ یہی وجہ ہے کہ آج تک مجھے کوئی حادثہ پیش نہیں آیا ۔ یہ الگ بات ہے کہ راستے میں ہم ایک دوسرے سے الجھ جاتے ہیں ۔ یہ ہمارا خانگی معاملہ ہے اس سے بھلا دوسروں کو کیا مطلب ؟ ویسے اکثر ہی یہ ہوتا ہے کہ جاتی دفعہ میں اس پر سوار ہوتا ہوں اور آتی دفعہ یہ ، کیونکہ خراب ہو جائے تو آدمی سمجھتا ہے چلو یار پیدل ہی چلتے ہیں لیکن یہ ایسی ضدی ہے کہ پیدل بھی نہیں چلنے دیتی اور پھر چھوٹے بچوں کی طرح مجبورا اسے گودی اٹھانا پڑتا ہے ۔ اس پر بیٹھا آدمی لگتا بھی ایسے ہی ہے جیسے موٹر سائیکل چلا رہا ہو ۔ اس کی وجہ یہ ہے کہ گدی ہینڈل سے کافی بلند اور دور ہے ۔ پھر اس کے کھڑا ہونے اور بریکیں لگانے کا بھی انوکھا ہی طریقہ ہے ۔ پہلے تو پچھلی بریک سرے سے غائب ہے اور اگلی جو لگتی ہے اسے ہینڈل سے بھی اوپر لے جانا پڑتا ہے تب کہیں جا کر رفتار میں کچھ کمی واقع ہوتی ہے ۔ اگر ہنگامی ( فوری ) بریک لگانا مقصود ہو تو پاؤں تاروں میں دینا پڑتا ہے ۔ اس کے علاوہ بریکیں لگانے کا کوئی اور حل میں ہنوز دریافت نہیں کر سکا ۔ پچھلے موسم سرما کا ذکر ہے میں کالج سے گھر آرہا تھا ۔ راستے میں اسے پتا نہیں کیا سوجھی کہ یہ ایک سے دو بن بیٹھی گویا ایک نہ شد دو شد ۔ میں سرکس میں کام تو کرتا نہیں تھا جو ایک ہی پہیے پر چڑھ کر گھر پہنچ جاتا ۔ وہاں سے گھر بھی کافی دور تھا اور پھر راستے میں کوئی واقف بھی نہ تھا جس کی دکان پر اسے بطور امانت رکھ آتا ، چنانچہ مجھے مجبوراً دونوں حصے الگ الگ ہاتھوں میں پکڑ کر گھر آنا پڑا ۔ اہل محلہ میری طرف تعجب کی نگاہوں سے دیکھتے اور از راہِ ہمدردی فرماتے طاہر اگر پڑھائی چھوڑ دی تھی تو پھر کوئی اور اچھا سا کام کرتے یہ بھی کوئی کام ہے ۔ اب تو اپنی بےعزتی میں کوئی کسر باقی نہ رہی تھی ، چنانچہ میں نے قسم کھائی کہ آج کے بعد اس پر سواری کرنا میرے لیے حرام ہے ۔ گھر والوں نے اسے دوبارہ ویلڈ کروا کر میرے حوالے کر دیا لیکن میں اب اسے کالج لے کر نہیں جاتا ، لہذا میرے ساتھی بلا ناغہ اس کی صحت کے بارے میں دریافت کرتے ہیں ۔ بعض دل جلے تو اس قسم کی سرگوشیاں کرتے سنے جاتے ہیں ۔ طاہر نے اس کا کون لے لیا ہے ۔ یا از راه نداق آپس میں ایک دوسرے سے کہتے ہیں اگر کسی کو بھوک نہ لگتی ہو ، موٹاپا ، گیس اور بد ہضمی کی شکایت ہو یا کسی کے پٹھوں وغیرہ میں درد رہتا ہو تو طاہر کا ہنڈا پانچ منٹ تک چلائے تو اُسے یقینا اس امرت دھارا کے استعمال سے سیکڑوں بیماریوں سے نجات مل جائے گی ۔ لوگ اب مجھے اس کی وجہ سے پہچانتے ہیں لیکن میں اسے ہاتھ تک نہیں لگاتا ۔ ایک خاص مقصد کے لیے رکھ چھوڑا ہے یعنی جب بھی کوئی گھر میں سائیکل پڑا دیکھتا ہے تو تھوڑی دیر کے لیے مانگنے آ جاتا ہے تو ہم اُسے یہ بصد خوشی عنایت کر دیتے ہیں ۔ جب وہ واپس کر کے جاتا ہے تو شکریے کے ساتھ ساتھ سائیکل کی شان میں اس طرح قصیدہ گوئی کرتا ہے جناب آپ کی سائیکل نے بہت تنگ کیا ہے ، کئی بار تو اسے پنکچر لگوایا لیکن دو گام نہ چلنے پایا تھا کہ پھر ٹائر نے صدا لگائی تھم اے رہرو کہ شاید پھر کوئی مشکل مقام آیا شاید اس کی ٹیوبیں کاغذ کی ہیں جو ذرا سا دباؤ بھی برداشت نہیں کر سکتیں ۔ یہ اس قدر پرانی ہے کہ نہ تو اسے کوئی خریدنے کو تیار ہوتا ہے اور نہ ہی میرا جی اس کو رکھنے کو کرتا ہے ۔ ہزار بار کوشش کر چکا ہوں ۔ حُسن بھی نکھارا ہے اور خود بھی سمجھایا بجھایا ہے کہ میری پیاری اب کسی اور سے گزارہ کر لو لیکن ظالم کو اس قدر محبت و عقیدت ہو چکی ہے کہ جانے کا نام ہی نہیں لیتی ۔ جب کوئی گاہک غلطی سے پھنس ہی جاتا ہے تو یہ دورانِ آزمائش ہی اس سے گلے شکوے شروع کر دیتی ہے ۔ ہر جوڑ سے ایسی ایسی درد ناک صدائیں نکالتی ہے کہ اُسے رحم آجاتا ہے اور وہ شام کا وعدہ کر کے چلا جاتا ہے ۔ لیکن اس کی رخصتی کی شام ابھی تک نہیں آئی اور اب یہ مشرقی سہاگن کی طرح جس گھر میں آئی تھی اسی کی ہو کر رہ گئی ہے اور امید واثق ہے کہ کسی دن اس کا جنازہ ہی ہمارے گھر سے اُٹھے گا ۔ اب تو میں اسے بلا قیمت ہی کسی کے سر منڈھنے کو تیار ہوں ۔ اس مقصد کے لیے کئی بار اسے بغیر تالے کے باہر بھی چھوڑا ہے لیکن کوئی اس حسینہ عالم کو اغوا بھی نہیں کرتا ۔","آج میں پہلی بار پیدل آیا ہوں تو مجھے احساس ہوا ہے کہ اپنی معمولی سے معمولی چیز بھی کتنی کارآمد ہوتی ہے ۔ آج میں یہ حق سچ کا اعلان اس لیے کر رہا ہوں کہ مجھے اس سائیکل کی یاد ستا رہی ہے جو میرے پاس بزرگوں کا ایک بیش قیمت ورثہ ہے ۔ میں تیسری جماعت کا طالب علم تھا ۔ سارا دن گلی ڈنڈا اور پتنگ بازی میں گزار دیتا ۔ والد محترم کو میرے یہ لچھن ایک آنکھ نہ بھاتے تھے ۔ اُن کا ایک حربہ مجھ پر نہ جانے کس طرح اثر انداز ہو گیا ۔ وہ حربہ اور دلاسا بلکہ چکما یہ تھا کہ بیٹے اگر تم جماعت میں اول آجاؤ تو میں تمھیں اسی وقت ایک نئی سائیکل خرید دوں گا ۔ دن رات محنت کی ، کچھ ٹیوشن کی رقم  نے اثر دکھایا اور میں جماعت میں اوّل آ گیا ۔ آخر کار دادا جی نے اپنے کسی ہم عصر عزیز سے زمانہ قبل مسیح کی ایک عدد سائیکل میرے لیے خرید ڈالی ۔ میں چیختا چلاتا سائیکل کو گھسیٹتا والد محترم کے حضور پیش ہو گیا اور شکایت کی کہ دادا جی نے میرے ساتھ سنگین مذاق کیا ہے ۔ ابا جی نے سائیکل اُٹھائی اور خالد سائیکل ورکس والوں کو دے آئے ۔ مقررہ دن شام کو جب ابو دفتر سے لوٹے تو اُن کے پاس میری سائیکل بھی تھی ۔ اس میں کئی اضافے ہو چکے تھے مثلا گھٹی سٹینڈ ، کیریئر کی نمبر پلیٹ وغیرہ وغیرہ ۔ صبح سویرے اُٹھتے ہی میں نے سائیکل نکالی اور محلے میں گھومنا شروع کر دیا ۔ چند ہی روز بعد سائیکل سے صدائے احتجاج نہ چڑھ نہ چڑھ نہ چڑھ بلند ہونا شروع ہو گئی ۔ وقت کے ساتھ ساتھ اب یہ سائیکل صرف ہینڈل ، پیڈل ، دو پہیوں اور چند سریوں پر مشتمل رہ گئی ہے ۔ ویسے اکثر ہی یہ ہوتا ہے کہ جاتی دفعہ میں اس پر سوار ہوتا ہوں اور آتی دفعہ یہ ، کیونکہ خراب ہو جائے تو آدمی سمجھتا ہے چلو یار پیدل ہی چلتے ہیں لیکن یہ ایسی ضدی ہے کہ پیدل بھی نہیں چلنے دیتی اور پھر چھوٹے بچوں کی طرح مجبورا اسے گودی اٹھانا پڑتا ہے ۔ اگر ہنگامی ( فوری ) بریک لگانا مقصود ہو تو پاؤں تاروں میں دینا پڑتا ہے ۔ پچھلے موسم سرما کا ذکر ہے میں کالج سے گھر آرہا تھا ۔ راستے میں اسے پتا نہیں کیا سوجھی کہ یہ ایک سے دو بن بیٹھی گویا ایک نہ شد دو شد ۔ اب تو اپنی بےعزتی میں کوئی کسر باقی نہ رہی تھی ، چنانچہ میں نے قسم کھائی کہ آج کے بعد اس پر سواری کرنا میرے لیے حرام ہے ۔ یہ اس قدر پرانی ہے کہ نہ تو اسے کوئی خریدنے کو تیار ہوتا ہے اور نہ ہی میرا جی اس کو رکھنے کو کرتا ہے ۔  لیکن اس کی رخصتی کی شام ابھی تک نہیں آئی اور اب یہ مشرقی سہاگن کی طرح جس گھر میں آئی تھی اسی کی ہو کر رہ گئی ہے اور امید واثق ہے کہ کسی دن اس کا جنازہ ہی ہمارے گھر سے اُٹھے گا ۔"
ریاضی کا علم,"مقدار ، ڈھانچے ، جم ، تبدیلی اور نقشے وغیرہ کے مطالعے کو علم الحساب یا ریاضی کا علم کہتے ہیں ۔ اسے آپ ضروری حساب کتاب کا سائنسی علم بھی کہ سکتے ہیں ۔ اس حساب کتاب میں گنتی اور پیمائش ، دو بنیادی عمل ہوتے ہیں ۔ ان میں ہندسے اور نقطے اہم علامات کے طور پر استعمال ہوتے ہیں ۔ علم الحساب میں اشکال اور حرکات کا مطالعہ بھی کیا جاتا ہے ۔ علم الحساب اتنا ہی پرانا ہے جتنا کہ خود بنی نوع انسان عملی ریاضی کو قبل از تاریخ کے لوگ بھی استعمال کرتے تھے ۔ ان لوگوں کی ریاضی اتنی اچھی تھی کہ وہ غیر مادی چیزوں مثلاً دنوں ، موسم اور سالوں وغیرہ کا حساب بھی رکھتے تھے ۔ تاہم آغاز میں لوگ اشیا کو شمار کرنے کے لیے دھاگوں ، رسیوں اور کنکر وغیرہ کو استعمال کرتے تھے ۔ کہا جاتا ہے کہ گنتی کا نظام سب سے پہلے وادی سندھ کے لوگوں نے متعارف کرایا تھا ۔ ابتدا میں ریاضی کو صرف تجارت کے مقصد اور اراضی کی پیمائش کی ضروریات کو پورا کرنے کے لیے استعمال کیا جاتا تھا ۔ جدید دور میں اس علم کا استعمال سائنسی اور غیر سائنسی تمام میدانوں میں ناگزیر ہو چکا ہے ۔ دنیا کے کسی بھی کونے میں پائے جانے والے ہر تعلیمی ادارے میں بچوں کو بنیادی جماعتوں ہی سے ریاضی کی تعلیم دی جاتی ہے ۔ حالیہ دور میں آن پڑھ لوگ بھی ہندسوں اور سادہ جمع تفریق کی سوجھ بوجھ رکھتے ہیں ۔ درحقیقت یہ ایک ایسا عملی علم ہے ، جس کی ہر انسان کو ہر قدم پر ضرورت پڑتی ہے ۔ اگر کسی شخص کو گنتی نہیں آتی تو اسے زندگی کے ہر ہر موڑ اور ہر ہر قدم پر دوسروں کی مدد کا محتاج رہنا پڑتا ہے ۔ کیمیا ، طبیعیات ، فلکیات ، ارضیات اور حیاتیات ہو یا لسانیات اور ادبیات ، علم الحساب ہر جگہ کسی نہ کسی اساسی صورت میں موجود ہوتا ہے ۔ یہ علم اتنی وسعت اختیار کر گیا ہے کہ اسے مزید کئی قسموں اور شاخوں میں تقسیم کرنا پڑا ۔ جیسا کہ ریاضی عملی ریاضی ، الجبرا ، جیومیٹری ، ٹریگنو میٹری شماریات اور کمپیوٹر سائنس وغیرہ ۔ ریاضی کے علم کو مستحکم بنیادوں پر استوار کرنے ، اس کے ارتقا اور اس کی ترقی میں مسلمان ریاضی دانوں کا بڑا اہم اور شاندار کردار رہا ہے ۔ مثال کے طور پر محمد بن موسی خوارزمی اور عمر خیام نے الجبرا اور لوگرتھم ایجاد کیا ۔ لوگرتھم ایسا علم ہے جو موجودہ کیلکولیٹر اور کمپیوٹر میں بنیادی اور مرکزی حیثیت رکھتا ہے ۔ البیرونی نے ضلع جہلم کی تحصیل پنڈ دادن خان کے مقام پر بیٹھ کر زمین کا قطر دریافت کیا ۔ اگر ماضی کے بڑے ریاضی دانوں کے نام لیں تو ان میں فیثا غورث ، عمر خیام ، محمد بن موسی خوارزمی ، البیرونی ، جمشید الکاشی ، ولیم ردرفورڈ ، آئن سٹائن اور آئزک نیوٹن وغیرہ شامل ہیں ۔ تمام علوم میں ریاضی کے وسیع استعمال کی بدولت اسے تمام سائنسی علوم کی ماں اور تمام سائنسی علوم کی ملکہ بھی کہا جاتا ہے ۔ یہ علم آج کل کے زمانے میں بہت ترقی کر چکا ہے ۔ تمام حساب کتاب مشینی ہو جانے کی وجہ سے انسان کو طویل رقوم یاد نہیں رکھنا پڑتیں ۔ اس کا یہ مطلب ہرگز نہیں کہ ہمارا کام بالکل ختم ہو گیا ہے البتہ ہم یہ ضرور کہ سکتے ہیں کہ جدید دور کے طلبہ کے لیے کیلکولیٹر اور کمپیوٹر کی سہولتوں کی بنا پر علم الحساب آسان اور تیز تر ہو گیا ہے ۔ تاہم اس کے لیے نہ صرف کیلکولیٹر اور کمپیوٹر کے استعمال میں تربیت یافتہ ہونا لازمی ہے بلکہ ریاضی کے قواعد اور قوانین پر عبور اور دسترس ہونا بھی نہایت ضروری ہے ۔ ریاضی علم کے ساتھ ساتھ دلچسپ کھیل بھی ہے ۔ آئیے آپ کو ریاضی کے چند کھیل بتائیں کہ کس طرح یہ علم کھیل میں بھی ہماری معاونت کرتا ہے ۲۵۹ اور ۳۹ دو ایسے حیران کن اعداد ہیں کہ آپ ان دونوں کو ضرب دے کر ان کے حاصل ضرب کو کسی بھی عدد سے ضرب دیں تو اس کا جواب تین بار وہی ہو گا جس سے ۲۵۹ اور ۳۹ کے حاصل ضرب کو ضرب دی گئی ہو گی ۔ مثلا : آپ کی عمر ۱۰ سال ہے تو آپ پہلے ۲۵۹ کو ۳۹ سے ضرب دیں اب اس حاصل ضرب کو ۱۰ سے پھر ضرب دیں ۔ تو اس کا جواب کچھ یوں آئے گا ۱۰ ۱۰ ۱۰ ۔ اس قاعدے کے مطابق آپ سب کی عمروں کا حساب کر کے دوستوں کو حیران کر سکتے ہیں ۔","مقدار ، ڈھانچے ، جم ، تبدیلی اور نقشے وغیرہ کے مطالعے کو علم الحساب یا ریاضی کا علم کہتے ہیں ۔ علم الحساب اتنا ہی پرانا ہے جتنا کہ خود بنی نوع انسان عملی ریاضی کو قبل از تاریخ کے لوگ بھی استعمال کرتے تھے ۔ کہا جاتا ہے کہ گنتی کا نظام سب سے پہلے وادی سندھ کے لوگوں نے متعارف کرایا تھا ۔ جدید دور میں اس علم کا استعمال سائنسی اور غیر سائنسی تمام میدانوں میں ناگزیر ہو چکا ہے ۔ کیمیا ، طبیعیات ، فلکیات ، ارضیات اور حیاتیات ہو یا لسانیات اور ادبیات ، علم الحساب ہر جگہ کسی نہ کسی اساسی صورت میں موجود ہوتا ہے ۔ یہ علم اتنی وسعت اختیار کر گیا ہے کہ اسے مزید کئی قسموں اور شاخوں میں تقسیم کرنا پڑا ۔ جیسا کہ ریاضی عملی ریاضی ، الجبرا ، جیومیٹری ، ٹریگنو میٹری شماریات اور کمپیوٹر سائنس وغیرہ ۔ مثال کے طور پر محمد بن موسی خوارزمی اور عمر خیام نے الجبرا اور لوگرتھم ایجاد کیا ۔ البیرونی نے ضلع جہلم کی تحصیل پنڈ دادن خان کے مقام پر بیٹھ کر زمین کا قطر دریافت کیا ۔ اگر ماضی کے بڑے ریاضی دانوں کے نام لیں تو ان میں فیثا غورث ، عمر خیام ، محمد بن موسی خوارزمی ، البیرونی ، جمشید الکاشی ، ولیم ردرفورڈ ، آئن سٹائن اور آئزک نیوٹن وغیرہ شامل ہیں ۔ تاہم اس کے لیے نہ صرف کیلکولیٹر اور کمپیوٹر کے استعمال میں تربیت یافتہ ہونا لازمی ہے بلکہ ریاضی کے قواعد اور قوانین پر عبور اور دسترس ہونا بھی نہایت ضروری ہے ۔ آئیے آپ کو ریاضی کے چند کھیل بتائیں کہ کس طرح یہ علم کھیل میں بھی ہماری معاونت کرتا ہے ۲۵۹ اور ۳۹ دو ایسے حیران کن اعداد ہیں کہ آپ ان دونوں کو ضرب دے کر ان کے حاصل ضرب کو کسی بھی عدد سے ضرب دیں تو اس کا جواب تین بار وہی ہو گا جس سے ۲۵۹ اور ۳۹ کے حاصل ضرب کو ضرب دی گئی ہو گی ۔"
دیہاتی اور شہری زندگی کا فرق,"احمد ساتویں جماعت میں پڑھتا ہے ۔ وہ اپنے والدین کے ساتھ لاہور میں رہتا ہے ۔ اُس کی ننھیال گاؤں میں ہے ۔ گرمیوں کی تعطیلات میں احمد ، اُس کا بھائی بلال اور ننھی بہن عائشہ اپنے والدین کے ساتھ گاؤں آئے ۔ وہ گاؤں کے قریبی قصبے میں بس سے اترے ۔ احمد کے ماموں جان نے اُن کا استقبال کیا ۔ وہ انھیں تانگے پر بٹھا کر گاؤں لے آئے ۔ سڑک کے دونوں جانب دھان کے ہرے بھرے کھیت تھے ۔ وہ گاؤں کی ہری بھری فضا دیکھ کر بہت خوش ہوئے ۔ کچھ دیر بعد تانگا گاؤں کی حدود میں داخل ہوا ۔ وہ تانگے سے اُترے تو پورا محلہ اُن کو گاؤں میں خوش آمدید کہنے کے لیے موجود تھا ۔ احمد اور بلال اپنے ماموں زاد بھائی حسن کے ساتھ کھیتوں کی طرف چلے گئے ۔ دھان کی فصل کو پانی دینے کے لیے ٹیوب ویل چل رہا تھا ۔ وہ ٹیوب ویل سے نکلنے والے پانی میں نہائے ۔ اب وہ تازہ دم ہو چکے تھے ۔ اتنے میں مغرب کا وقت ہو گیا ۔ اذان کی آواز سُن کر اُنھوں نے مسجد کا رخ کیا ۔ نماز سے فارغ ہو کر گھر پہنچے ، تو ممانی جان دستر خوان پر کھانا چن رہی تھیں ۔ تھوڑی دیر میں سب دستر خوان پر بیٹھ گئے ۔ کھانا کھانے کے دوران میں بات چیت بھی ہوتی رہی آئیے ہم بھی ان کی گفتگو سنتے ہیں ۔ احمد ممانی جان ! ابھی تو شام ہوئی ہے اور آپ نے رات کا کھانا بھی لگا دیا ! آپ لوگ رات کا کھانا اتنی جلدی کھا لیتے ہیں ؟ ممانی جان احمد میاں ! ہم دیہاتی لوگ ہیں ، ہمارے ہاں رات کو جلد سونے اور صبح سویرے اٹھنے کا رواج ہے ۔ شہروں میں تو لوگ رات گئے تک جاگتے رہتے ہیں ، اس لیے وہ رات کا کھانا بھی دیر سے کھاتے ہیں ۔ حسن میں نے اپنی کتاب میں پڑھا ہے کہ رات کو جلد سونا اور صبح جلد جاگنا صحت کے لیے مفید ہے ۔ نانا جان شاید اسی لیے گاؤں کے رہنے والے زیادہ صحت مند ہوتے ہیں ۔ احمد نانا جان ! میں نے سنا ہے کہ شہر کے لوگوں کے مقابلے میں گاؤں والوں کی صحت بہتر ہوتی ہے ۔ اس کی کیا وجہ ہے ؟ نانا جان بھئی دیہاتی لوگ کھیتی باڑی کا کام کرتے ہیں ۔ سارا دن کام میں لگے رہتے ہیں ۔ دیہاتی خواتین بھی سارا دن کام میں مصروف رہتی ہیں ۔ وہ گھر کا سارا کام کاج اپنے ہاتھوں سے کرتی ہیں ۔ مرغیوں ، گائے بھینس اور دیگر پالتو جانوروں کی دیکھ بھال کرتی ہیں ۔ فصلوں کی کٹائی ، بوائی اور انھیں سمیٹنے میں بھی مردوں کا ہاتھ بٹاتی ہیں جب کہ شہروں میں رہنے والوں کو اس قدر مشقت کا کام نہیں کرنا پڑتا ۔ یہی وجہ ہے کہ دیہات میں رہنے والوں کی صحت بہتر ہوتی ہے اور عموماً دبلے پتلے ہوتے ہیں ۔ نانی جان گاؤں میں رہنے والوں کی عمدہ صحت کا ایک اور سبب غذا کا استعمال بھی ہے ۔ دیہاتی لوگ سادہ خوراک کھاتے ہیں ، جب کہ شہروں میں رہنے والے مرغن غذاؤں کا زیادہ استعمال کرتے ہیں ۔ احمد کے ابا جان واقعی دیہاتیوں کی صحت قابل رشک ہوتی ہے ۔ اس کی وجہ خالص اور تازہ خوراک بھی ہے ۔ یہاں کے رہنے والوں کو تازہ سبزیاں ، پھل اور خالص غذائیں میسر ہیں جبکہ شہروں میں یہ چیزیں غائب ہوتی جا رہی ہیں ۔ حسن میں جب لاہور گیا تھا تو میں نے وہاں بہت سے لوگوں کو تنگ تنگ گھروں میں رہتے دیکھا تھا ۔ ان گھروں کے صحن تو تھے ہی نہیں ۔ احمد کے ابا جان بات یہ ہے کہ گاؤں میں لوگوں کے پاس گھر بنانے کے لیے جگہ کا کوئی مسئلہ نہیں ۔ یہی وجہ ہے کہ دیہات میں زیادہ تر گھر کھلے کھلے ہوتے ہیں ۔ اس کے برعکس شہروں میں جگہ کی کمی ہے ۔ اس وجہ سے بہت سے لوگ چھوٹے چھوٹے مکانوں میں رہنے پر مجبور ہیں ۔ دیہات میں زیادہ تر گھر ایک منزلہ ہیں جب کہ شہروں میں کئی کئی منزلہ عمارات ہیں ۔ کئی عمارتوں میں سورج کی روشنی نہیں پہنچ پاتی ۔ بلال ماموں جان ! میرے ابو جان کالج میں پڑھانے جاتے ہیں ، تایا تو ایک دفتر میں ملازمت کرتے ہیں ۔ چچا جان ایک کارخانے میں کام کرتے ہیں ۔ آپ لوگ کیا کام کرتے ہیں ؟ ماموں جان دیہات کے زیادہ تر لوگ کھیتی باڑی کرتے ہیں ۔ کچھ لوگ ملازمت بھی کرتے ہیں مگر ان کی تعداد بہت کم ہے ۔ حسن آپ کھیتی باڑی کا کام کیسے کرتے ہیں ؟ ماموں جان پہلے کھیتی باڑی کا سارا کام بیلوں سے لیا جاتا تھا ۔ بیلوں کی مدد سے کھیتوں میں ہل چلاتے ، کنووں سے پانی نکالتے ، گندم کی گہائی کرتے تھے ، مگر اب ان کی جگہ مشینیں اور آلات آ گئے ہیں ۔ اب ٹریکٹر اور ان سے چلنے والی زرعی مشینری نے کھیتی باڑی کے کام کو بہت آسان اور تیز کر دیا ہے ۔ اس طرح اب کنوئیں بہت کم نظر ہیں کیونکہ اس کی جگہ ٹیوب ویل نے لے لی ہے ۔ بلال میں نے تو سنا تھا دیہات میں کچے مکان اور کچی سڑکیں ہوتی ہیں ۔ وہاں بجلی اور فون بھی نہیں ہوتا مگر یہاں تو ایسا نہیں ۔ نانا جان بلال بیٹے ! آج سے کچھ عرصہ پہلے دیہات ایسے ہی تھے ، جیسے تم بتا رہے ہو ۔ اب دیہات بہت زیادہ بدل گئے ہیں ۔ کچے مکانات کی جگہ لوگوں نے پختہ مکانات بنا لیے ہیں ۔ دیہات میں سڑکوں کا جال بھی پھیلا دیا گیا ہے ۔ بہت سے دیہات میں بجلی پہنچا دی گئی ہے ۔ موبائل فون تو اب ہر گاؤں میں نظر آتا ہے ۔ ممانی جان میں جب لاہور گئی تھی ، سبزہ دیکھنے کو ترس گئی تھی ۔ ہر طرف مکانات ، کاروباری مراکز ، دکانیں ، کارخانے  سڑکیں اور اُن پر دوڑنے والی گاڑیاں ہی گاڑیاں ، سچ پوچھیں تو میرا دم ہی نکلنے لگا تھا ۔ ادھر ہمارے گھر سے باہر نکلو تو جہاں تک نظر جاتی ہے ، ہرے بھرے لہلہاتے ہوئے کھیت ہی کھیت نظر آتے ہیں ۔ نانی جان میں بھی شہر جانے سے بہت گھبراتی ہوں ۔ سڑکوں پر گاڑیوں کی لمبی لمبی قطاریں دیکھ کر میرا بھی دل گھبرانے لگتا ہے ۔ ان کے شور سے میرے تو سر میں درد شروع ہو جاتا ہے ۔ دھواں فضا کو اس قدر آلودہ کر دیتا ہے کہ سانس لینا دوبھر ہو جاتا ہے ۔ میں شہر کے رہنے والوں کو داد دیتی ہوں ، بھی بڑا حوصلہ ہے ان لوگوں کا جو اس ماحول میں رہ رہے ہیں ۔ احمد کے ابا جان اصل میں شہروں کی آبادی میں بےتحاشا اضافہ ہوا ہے ۔ پہلے دیہات میں 75 فیصد لوگ رہتے تھے ۔ دیہات سے شہروں کی طرف نقل مکانی کے بڑھتے ہوئے رجحان کی وجہ سے اب ستر فیصد سے بھی کم لوگ دیہات میں رہ رہے ہیں ۔ جب کسی جگہ لوگ زیادہ ہوں گے تو گاڑیاں اور شور بھی زیادہ ہو گا ۔ حسن پھوپھا جان لوگ دیہات سے شہروں میں کیوں جاتے ہیں ؟ احمد کے ابا جان دیہات میں کاروبار کے مواقع کم ہوتے ہیں ۔ لوگ روزگار کی تلاش میں شہروں کا رخ کرتے ہیں ۔ اس کے علاوہ شہروں کے مقابلے میں دیہات میں تعلیم اور صحت کی سہولتیں بھی کم ہیں ۔ بہت سے طالب علم تعلیم حاصل کرنے کی غرض سے شہر کے سکولوں ، کالجوں اور یونیورسٹیوں میں داخلہ لے لیتے ہیں ۔ اسی طرح بہتر علاج معالجے کے لیے بھی لوگ شہروں میں جاتے ہیں ۔ ان سب چیزوں سے شہروں کی آبادی بڑھتی چلی جا رہی ہے ۔ حسن ہمارا گاؤں زیادہ بڑا نہیں ۔ ہر شخص دوسرے کو جانتا ہے ۔ شہر تو بہت بڑا ہوتا ہے ، وہاں تو سب کو جاننا بہت مشکل ہوتا ہوگا ! احمد کی امی جان بیٹا ! شہر تو انسانوں کے سمندر ہیں ۔ وہاں کی زندگی بہت تیز ہے ۔ لوگ اپنے اپنے کام دھندوں میں بُری طرح اُلجھے ہوئے ہیں ۔ بعض اوقات تو لوگ اپنے ہمسائے تک سے بےخبر ہوتے ہیں ۔ حسن اچھا پھوپھو جان ! یہ تو بڑی عجیب بات ہے ۔ پتا ہے پچھلے سال ہماری بھینس بیمار ہو گئی تھی ، پورا گاؤں اس کے متعلق پوچھنے ہمارے گھر آیا تھا ۔ نانا جان بھئی ، دیہات کا اپنا رہن سہن ہے اور شہروں کا اپنا ۔ دیہات کے اپنے فائدے ہیں اور شہروں کے اپنے ۔ دیہات اور شہر دونوں ترقی کریں گے تو ہمارا پیارا وطن ترقی کرے گا ۔ حکومت اگر دیہات میں تعلیم اور صحت کی بہتر سہولتیں مہیا کر دے ، اسی طرح دیہات میں کارخانے لگا دیے جائیں تو کوئی آدمی گاؤں چھوڑ کر شہر کا رخ نہ کرے ۔","احمد ساتویں جماعت میں پڑھتا ہے ۔ گرمیوں کی تعطیلات میں احمد ، اُس کا بھائی بلال اور ننھی بہن عائشہ اپنے والدین کے ساتھ گاؤں آئے ۔ وہ گاؤں کی ہری بھری فضا دیکھ کر بہت خوش ہوئے ۔ وہ تانگے سے اُترے تو پورا محلہ اُن کو گاؤں میں خوش آمدید کہنے کے لیے موجود تھا ۔ احمد اور بلال اپنے ماموں زاد بھائی حسن کے ساتھ کھیتوں کی طرف چلے گئے ۔ نماز سے فارغ ہو کر گھر پہنچے ، تو ممانی جان دستر خوان پر کھانا چن رہی تھیں ۔ کھانا کھانے کے دوران میں بات چیت بھی ہوتی رہی آئیے ہم بھی ان کی گفتگو سنتے ہیں ۔ احمد ممانی جان ! ابھی تو شام ہوئی ہے اور آپ نے رات کا کھانا بھی لگا دیا ! آپ لوگ رات کا کھانا اتنی جلدی کھا لیتے ہیں ؟ ممانی جان احمد میاں ! ہم دیہاتی لوگ ہیں ، ہمارے ہاں رات کو جلد سونے اور صبح سویرے اٹھنے کا رواج ہے ۔ احمد نانا جان ! میں نے سنا ہے کہ شہر کے لوگوں کے مقابلے میں گاؤں والوں کی صحت بہتر ہوتی ہے ۔ نانا جان بھئی دیہاتی لوگ کھیتی باڑی کا کام کرتے ہیں ۔ دیہاتی خواتین بھی سارا دن کام میں مصروف رہتی ہیں ۔ فصلوں کی کٹائی ، بوائی اور انھیں سمیٹنے میں بھی مردوں کا ہاتھ بٹاتی ہیں جب کہ شہروں میں رہنے والوں کو اس قدر مشقت کا کام نہیں کرنا پڑتا ۔ نانی جان گاؤں میں رہنے والوں کی عمدہ صحت کا ایک اور سبب غذا کا استعمال بھی ہے ۔ حسن میں جب لاہور گیا تھا تو میں نے وہاں بہت سے لوگوں کو تنگ تنگ گھروں میں رہتے دیکھا تھا ۔ احمد کے ابا جان بات یہ ہے کہ گاؤں میں لوگوں کے پاس گھر بنانے کے لیے جگہ کا کوئی مسئلہ نہیں ۔ بلال ماموں جان ! میرے ابو جان کالج میں پڑھانے جاتے ہیں ، تایا تو ایک دفتر میں ملازمت کرتے ہیں ۔ آپ لوگ کیا کام کرتے ہیں ؟ ماموں جان دیہات کے زیادہ تر لوگ کھیتی باڑی کرتے ہیں ۔ بلال میں نے تو سنا تھا دیہات میں کچے مکان اور کچی سڑکیں ہوتی ہیں ۔ نانا جان بلال بیٹے ! آج سے کچھ عرصہ پہلے دیہات ایسے ہی تھے ، جیسے تم بتا رہے ہو ۔ ممانی جان میں جب لاہور گئی تھی ، سبزہ دیکھنے کو ترس گئی تھی ۔ نانی جان میں بھی شہر جانے سے بہت گھبراتی ہوں ۔ احمد کے ابا جان اصل میں شہروں کی آبادی میں بےتحاشا اضافہ ہوا ہے ۔ پہلے دیہات میں 75 فیصد لوگ رہتے تھے ۔ حسن پھوپھا جان لوگ دیہات سے شہروں میں کیوں جاتے ہیں ؟ احمد کے ابا جان دیہات میں کاروبار کے مواقع کم ہوتے ہیں ۔ حسن ہمارا گاؤں زیادہ بڑا نہیں ۔ شہر تو بہت بڑا ہوتا ہے ، وہاں تو سب کو جاننا بہت مشکل ہوتا ہوگا ! احمد کی امی جان بیٹا ! شہر تو انسانوں کے سمندر ہیں ۔  حسن اچھا پھوپھو جان ! یہ تو بڑی عجیب بات ہے ۔ نانا جان بھئی ، دیہات کا اپنا رہن سہن ہے اور شہروں کا اپنا ۔ حکومت اگر دیہات میں تعلیم اور صحت کی بہتر سہولتیں مہیا کر دے ، اسی طرح دیہات میں کارخانے لگا دیے جائیں تو کوئی آدمی گاؤں چھوڑ کر شہر کا رخ نہ کرے ۔"
نظم و ضبط,"نظم و ضبط دو لفظوں نظم اور ضبط کا مجموعہ ہے ۔ یہ دونوں عربی زبان کے لفظ ہیں ۔ نظم کے معنی ہیں لڑی میں پرونا اور ترتیب دینا جب کہ ضبط کے معنی ہیں رکاوٹ ۔ اس کا مطلب یہ ہوا کہ اپنے کاموں میں کسی قانون اور قاعدے کی پابندی کرنے کا نام نظم و ضبط ہے ۔ ذاتی مفادات اور خواہشات کو روک کر اپنی صلاحیتوں کو کسی اعلیٰ نصب العین کی خاطر منظم کرنا نظم و ضبط کہلاتا ہے ۔ ہم یہ بھی کہ سکتے ہیں کہ نظم و ضبط حسن ترتیب کا دوسرا نام ہے ۔ جو لوگ نظم و ضبط کی پابندی کرتے ہیں ، ان کی زندگی اُصول و ضوابط کے مطابق گزرتی ہے ۔ ان کے ہر کام میں ایک سلیقہ اور ترتیب نظر آتی ہے ۔ اس کے برعکس وہ لوگ جو نظم و ضبط سے عاری ہوتے ہیں ، اُن کی زندگی میں کسی قاعدے یا قانون کی پابندی نظر نہیں آتی ۔ ایسے لوگوں کی زندگی بےسلیقہ اور بےترتیب گزرتی ہے ۔ زندگی کے ہر شعبے میں نظم و ضبط کی پابندی ضروری ہے ۔ وہ لوگ جو نظم و ضبط کو اپنا شعار بناتے ہیں، ان کی زندگی سکون سے گزرتی ہے جب کہ نظم و ضبط کی پروا نہ کرنے والوں کی زندگی بےسکونی اور انتشار کا نمونہ پیش کرتی ہے ۔ زندگی میں وہی لوگ کامیاب ہوتے ہیں ، جو اپنے کام کی منصوبہ بندی کرتے ہیں اور وقت کو بہترین انداز میں صرف کرتے ہیں ۔ نظم و ضبط کے بغیر زندگی میں کوئی کامیابی حاصل نہیں کی جا سکتی ۔ نظم و ضبط کی پابندی کامیابی کی دلیل ہے ۔ وہ لوگ جو نظم و ضبط کے عادی ہوتے ہیں ، کامیابی اُن کے قدم چومتی ہے ۔ اللہ تعالیٰ کا پیدا کیا ہوا نظامِ کائنات اپنے اندر ایک خاص ترتیب رکھتا ہے ۔ سورج کا ہر صبح وقت مقررہ پر مشرق سے طلوع ہونا اور وقت مقررہ پر مغرب میں غروب ہو جانا نظم و ضبط کی عمدہ مثال ہے ۔ چاند کے گھٹنے بڑھنے میں بھی ایک ترتیب دکھائی دیتی ہے ۔ اسی طرح موسموں کا تغیر و تبدل بھی ہمیں نظم و ضبط سکھاتا ہے ۔ اس نظام فطرت سے انسان کو سبق ملتا ہے کہ وہ بھی اپنے ہر کام میں حُسن ترتیب سے کام لے ۔ پرندے ، جانور اور حشرات الارض بھی نظم و ضبط کا خیال رکھتے ہیں ۔ دن بھر دانہ دنکا چگنے کے بعد جب پرندے شام کو واپس اپنے گھونسلوں میں جاتے ہیں تو وہ ایک خاص ترتیب سے اُڑتے ہیں ۔ شہد کی مکھیوں کی زندگی کا مطالعہ کریں تو ہمیں معلوم ہوتا ہے کہ اس ننھی مخلوق کی زندگی کس قدر منظم اور باقاعدہ ہے ۔ چیونٹی اگرچہ کمزور مخلوق ہے مگر کبھی آپ نے اُسے چلتے دیکھا ہے ، کیا مجال جو کوئی قطار کی خلاف ورزی کرتی نظر آئے ۔ اونٹوں کو صحرا میں چلتے دیکھیے ، ہر اونٹ سیدھی قطار میں دکھائی دے گا ۔ ہمارا دین بھی ہمیں نظم و ضبط کا درس دیتا ہے مقررہ اوقات میں نماز پنج گانہ کی ادائیگی نظم و ضبط کی عمدہ مثال ہے ۔ ایک امام کی قیادت میں سب کا ایک ساتھ رکوع و سجود کرنا ، حسن ترتیب کا اعلیٰ نمونہ پیش کرتا ہے ۔ رمضان کے مقدس مہینے میں روزے رکھنا سحر سے لے کر افطار تک کچھ نہ کھانا پینا ہمیں نظم و ضبط کا پیغام دیتا ہے ۔ حج کا فریضہ بھی خاص ایام میں انجام پاتا ہے ۔ مختلف ممالک سے تعلق رکھنے والے لاکھوں مسلمانوں کا ایک ہی لباس میں ہونا ہمیں نظم و ضبط کا احساس دلاتا ہے ۔ نبی کریم صلی اللہ علیہ وآلہ وسلم نظم و ضبط کو بہت اہمیت دیتے تھے ۔ آپ صلی اللہ علیہ وآلہ وسلم جب نماز کے لیے کھڑے ہوتے تو سب سے پہلے صفیں سیدھی کرواتے ۔ آپ فرماتے صفیں سیدھی کرو صفیں ٹیڑھی مت بناؤ ورنہ اللہ تعالیٰ تمھارے دلوں کو ٹیڑھا کر دے گا۔ وہ طالب علم ، جس کی زندگی میں نظم و ضبط کی کارفرمائی ہو گی ، وہ ہر روز ایک خاص ترتیب سے سارے کام کرے گا ۔ اُس کے صبح جاگنے نماز پڑھنے ، ورزش کرنے ، ناشتا کرنے ، سکول جانے ، واپس آنے ، آرام کرنے کھیلنے اور کام کرنے کے اوقات مقرر ہوں گے نظم و ضبط کی وجہ سے اسے امتحان میں کوئی پریشانی نہیں ہو گی ۔ اس کے برعکس ایک ایسا طالب علم جس کی زندگی میں نظم و ضبط نام کی کوئی شے نہ ہو ، جس کے جاگنے ، پڑھنے ، کھیلنے ، گھر کا کام کرنے اور ٹی وی دیکھنے کے اوقات مقرر نہ ہوں ، امتحان کے وقت سخت پریشان ہو جاتا ہے ۔ یہاں ہم کھیل کے میدان کی مثال بھی پیش کر سکتے ہیں ۔ وہ ٹیم جو بہتر نظم و ضبط کا مظاہرہ کرتی ہے ، جس کے کھلاڑی ٹیم کے مفاد کو اپنے ذاتی مفاد پر ترجیح دیتے ہیں ، وہ ہمیشہ کامیاب اور سرخرو رہتی ہے ۔ اس کے برعکس نظم و ضبط سے محروم ٹیم کے مقدر میں شکست لکھ دی جاتی ہے ۔ بدقسمتی سے ہمارے ہاں بعض اوقات بدنظمی کے مناظر دیکھنے کو ملتے ہیں ۔ ایسا کرنے والے اپنے لیے ہی مشکلات پیدا کرتے ہیں اور دوسروں کو بھی مصیبت میں ڈال دیتے ہیں ۔ مثال کے طور پر لوگ بس سٹاپ یا ریلوے اسٹیشن پر کھڑے بس یا گاڑی کا انتظار کر رہے ہوتے ہیں ۔ جونہی بس یا ریل گاڑی آتی ہے ، ہر کوئی اس میں داخل ہونے کی کوشش کرتا ہے ۔ ہر کوئی گاڑی میں سب سے پہلے سوار ہونا چاہتا ہے ۔ بحث و تکرار ہوتی ہے ، دھکم پیل ہوتی ہے ، اگر یہ لوگ آپس میں الجھنے کی بجائے نظم و ضبط سے کام لے کر قطار بنالیتے تو کتنی آسانی ہوتی ۔ دنیا کے عظیم لوگوں کی زندگی کا جائزہ لیں ، تو ہمیں معلوم ہو گا کہ ان عظیم ہستیوں نے نظم و ضبط کو سختی سے اپنائے رکھا ۔ نظم و ضبط کی اس پابندی کے باعث انھیں کامیابیاں ملیں ۔ ہمارے عظیم قائد محمد علی جناح کی زندگی نظم و ترتیب کی بہترین مثال ہے ۔ آپ نے اپنے ایک فرمان میں اتحاد اور ایمان کے ساتھ جس تیسری بات پر زور دیا ، وہ یہی نظم و ضبط ہے ۔ ہمیں قائد اعظم کے اس فرمان پر دل و جان سے عمل کرنا چاہیے ۔ اگر ہم اتحاد ، ایمان اور نظم و ضبط کو اپنا راہنما بنا لیں تو آج بھی ہم اپنا کھویا ہوا وقار اور عزت پا سکتے ہیں ۔ یاد رکھیے ! اگر ہم خود کو کامیاب انسان دیکھنا چاہتے ہیں اور اپنے پیارے وطن پاکستان کو ترقی کے راستے پر گامزن دیکھنے کی خواہش رکھتے ہیں تو ہمیں ہر حال میں قانون کی عملداری کو یقینی بنانا ہو گا ۔ ہمیں قانون کی پاسداری کرنی ہو گی ۔ ہمیں زندگی کے ہر مرحلے پر نظم و ضبط کا ثبوت دینا ہو گا ۔","نظم و ضبط دو لفظوں نظم اور ضبط کا مجموعہ ہے ۔ یہ دونوں عربی زبان کے لفظ ہیں ۔ ہم یہ بھی کہ سکتے ہیں کہ نظم و ضبط حسن ترتیب کا دوسرا نام ہے ۔ اللہ تعالیٰ کا پیدا کیا ہوا نظامِ کائنات اپنے اندر ایک خاص ترتیب رکھتا ہے ۔ سورج کا ہر صبح وقت مقررہ پر مشرق سے طلوع ہونا اور وقت مقررہ پر مغرب میں غروب ہو جانا نظم و ضبط کی عمدہ مثال ہے ۔ چاند کے گھٹنے بڑھنے میں بھی ایک ترتیب دکھائی دیتی ہے ۔ اسی طرح موسموں کا تغیر و تبدل بھی ہمیں نظم و ضبط سکھاتا ہے ۔ دن بھر دانہ دنکا چگنے کے بعد جب پرندے شام کو واپس اپنے گھونسلوں میں جاتے ہیں تو وہ ایک خاص ترتیب سے اُڑتے ہیں ۔ شہد کی مکھیوں کی زندگی کا مطالعہ کریں تو ہمیں معلوم ہوتا ہے کہ اس ننھی مخلوق کی زندگی کس قدر منظم اور باقاعدہ ہے ۔ چیونٹی اگرچہ کمزور مخلوق ہے مگر کبھی آپ نے اُسے چلتے دیکھا ہے ، کیا مجال جو کوئی قطار کی خلاف ورزی کرتی نظر آئے ۔ اونٹوں کو صحرا میں چلتے دیکھیے ، ہر اونٹ سیدھی قطار میں دکھائی دے گا ۔ ہمارا دین بھی ہمیں نظم و ضبط کا درس دیتا ہے مقررہ اوقات میں نماز پنج گانہ کی ادائیگی نظم و ضبط کی عمدہ مثال ہے ۔ حج کا فریضہ بھی خاص ایام میں انجام پاتا ہے ۔ نبی کریم صلی اللہ علیہ وآلہ وسلم نظم و ضبط کو بہت اہمیت دیتے تھے ۔ آپ فرماتے صفیں سیدھی کرو صفیں ٹیڑھی مت بناؤ ورنہ اللہ تعالیٰ تمھارے دلوں کو ٹیڑھا کر دے گا۔  یہاں ہم کھیل کے میدان کی مثال بھی پیش کر سکتے ہیں ۔ ہمارے عظیم قائد محمد علی جناح کی زندگی نظم و ترتیب کی بہترین مثال ہے ۔ اگر ہم اتحاد ، ایمان اور نظم و ضبط کو اپنا راہنما بنا لیں تو آج بھی ہم اپنا کھویا ہوا وقار اور عزت پا سکتے ہیں ۔"
ناممکن سے ممکن کا سفر,"انسان پرندوں کو فضا میں اڑتے ہوئے دیکھتا تو اس کے جی میں بھی پرندوں کی طرح اڑنے کی خواہش پیدا ہوتی ۔ وہ سوچتا کاش میرے بھی پر ہوتے اور میں بھی فضاؤں میں اُڑتا پھرتا ۔ فضا میں اُڑنے کے خواب تو بہت سوں نے دیکھے ، مگر اس کی تعبیر کیسے ممکن ہو ، یہ کوئی نہیں جانتا تھا ۔ امریکی فوج ۱۹۰۳ء میں ہوائی جہاز بنانے کی کوشش میں مصروف تھی ۔ جہاز تو بن گیا مگر یہ اڑان نہ بھر سکا ۔ ایک امریکی اخبار نیویارک ٹائمز نے لکھا کہ شاید اڑنے والی مشین بنانے میں دس لاکھ سال سے لے کر ایک کروڑ سال تک کا عرصہ لگ جائے ، لیکن ابھی اس بات کو صرف آٹھ روز گزرے تھے کہ دو آدمیوں نے یہ نا قابل یقیین کارنامہ انجام دے کر اہل دنیا کو حیرت میں ڈال دیا ۔ یہ تھے ولبر رائٹ اور اُس کا چھوٹا بھائی آرول رائٹ ۔ ولبر رائٹ ۱۶ اپریل ۱۸۶۷ء کو امریکی ریاست انڈیانا میں پیدا ہوا ۔ اُس کا چھوٹا بھائی آرول رائٹ ۱۹ اگست ۱۸۷۱ء کو ریاست اوہائیو میں پیدا ہوا ۔ دونوں بھائی تمام عمر اکٹھے رہے ، وہ بھائی ہونے کے ساتھ ساتھ گہرے دوست بھی تھے ۔ وہ ایک ساتھ رہتے ، ایک ساتھ کھیلتے ، ایک ساتھ کام کرتے اور ایک ساتھ سوچتے تھے ۔ وہ ملٹن رائٹ نامی ایک پادری کے بیٹے تھے ۔ رائٹ برادران کے والد اکثر چرچ کے معاملات کے سلسلے میں سفر میں رہتے ۔ ان کی والدہ کالج کی تعلیم یافتہ خاتون تھیں ۔ وہ ریاضی اور سائنس کی ماہر تھیں ۔ خاص طور پر وہ مختلف آلات کو استعمال کرنے میں مہارت رکھتی تھیں ۔ وہ خود بھی کئی چیزیں بناتی تھیں ۔ آرول نے اپنے بچپن کے بارے میں لکھا کہ ہم خوش قسمت تھے کہ ہم نے ایک ایسے ماحول میں پرورش پائی جہاں بچوں کی حوصلہ افزائی کی جاتی تھی کہ جو چیز اُن میں تجسس اُبھارے ، وہ اس کے بارے میں کھوج لگائیں ۔ گھر میں پڑھنے کا رجحان غالب تھا ۔ دو لائبریریاں موجود تھیں ۔ ان میں سے ایک مذہبی کتابوں پر مشتمل تھی جب کہ دوسری میں عام کتابوں کا ذخیرہ تھا ۔ مطالعے سے بھی رائٹ برادران میں پرواز کے بارے میں تجسس اُبھرا ۔ ۱۸۷۸ء میں ملٹن رائٹ اپنے بیٹوں کے لیے ایک کھلونا ہیلی کاپٹر لے کر آیا ۔ یہ کاغذ ، بانس اور کارک سے بنا ہوا کھلونا تھا ۔ اس میں ایک ربڑ لگا ہوا تھا ۔ اسے کافی دیر گھمانے کے بعد چھوڑتے تو یہ فضا میں بلند ہو جاتا اور چند سیکنڈ فضا میں رہتا ۔ اس کا سائز ایک انسانی ہاتھ کے مساوی تھا ۔ اس وقت آرول کی عمر سات سال تھی جب کہ ولبر گیارہ سال کا تھا ۔ بچوں کے دل میں اُڑان کی چنگاری تو پہلے سے موجود تھی ، اس کھلونے کو پا کر وہ چنگاری مزید بھڑک اُٹھی ۔ دونوں بھائی اس کھلونے کے ساتھ کھیلتے رہتے ۔ یہ کھیل ان کو بہت بھایا ۔ جب دیکھو ، اس کے ساتھ کھیل رہے ہیں ۔ آخر کار کاغذ پھٹ گیا اور ربڑ ٹوٹ گیا ۔ انھوں نے ایسا ہی کھلونا بنانے کی کوشش کی مگر اس کا وزن اس قدر زیادہ ہو گیا کہ اس کا اڑنا ممکن نہ تھا ۔ کھلونا ہیلی کاپٹر بنانے کا تجربہ اگرچہ ناکام ہو گیا ، تاہم اس سے انھیں ایک نیا خیال سوجھا ۔ وہ پتنگیں بنا کر اپنے دوستوں کو بیچنے لگے ۔ انھوں نے کئی ڈیزائن آزمائے ۔ بالآخر وہ صحیح ڈیزائن بنانے میں کامیاب ہو گئے ۔ پتنگیں یوں اُڑتیں جیسے اُن کو پر لگ گئے ہوں ۔ ۱۸۸۹ء میں ولبر کی مدد سے آرول نے ایک پرنٹنگ پریس ڈیزائن کیا ۔ وہ اپنے بنائے گئے پریس پر اخبار چھاپتے رہے ۔ ۱۸۹۲ء میں اُنھوں نے سائیکل کی ایک دکان کھول لی ۔ چار سال بعد ایک جرمن ہوا باز گلائیڈر اڑانے کی کوشش میں جان سے ہاتھ دھو بیٹھا ۔ اس سے بھی رائٹ برادران کے حوصلوں کو تقویت ملی ۔ انھوں نے سوچا انسان کا فضا میں اڑنے کا خواب شرمندہ تعبیر ہو سکتا ہے ۔ ۱۹۰۰ء سے لے کر ۱۹۰۲ ء تک دونوں بھائی مسلسل تجربات کرتے رہے ۔ پھر ۱۹۰۳ء کا وہ تاریخی لمحہ آن پہنچا جب یہ دونوں بھائی ناممکن کو ممکن بنانے کی جستجو میں کامیاب ہو چکے تھے ۔ یہ ۱۷ دسمبر کی بات ہے ۔ آرول بارہ سیکنڈ سے زیادہ دیر فضا میں رہا ۔ اس کے جہاز نے سینتیس میٹر کا فاصلہ طے کیا ۔ اس روز دونوں بھائیوں نے تین مزید اڑانیں بھریں ۔ ولبر اُنسٹھ سیکنڈ فضا میں رہا اور دو سو ساٹھ میٹر کا فاصلہ طے کیا ۔ شمالی کیرولینا کے مقام کٹی ہاک پر دونوں بھائیوں کے علاوہ چار لوگ اس ناممکن کو ممکن بنتا دیکھ رہے تھے ۔ ایک آدمی نے اس منظر کو کیمرے کی آنکھ میں ہمیشہ ہمیشہ کے لیے محفوظ کر لیا ۔ اگرچہ فضا میں اڑنے کا کامیاب تجربہ ہو چکا تھا ، تاہم زیادہ تر لوگ ان کے اس کارنامے سے ناواقف تھے ۔ وہ اس بات پر یقین کرنے کو تیار ہی نہ تھے کہ انسان فضا میں اُڑ سکتا ہے ۔ ۱۹۰۸ء میں ولبر فرانس گیا اور اس نے نوے میٹر کی بلندی پر اڑنے کا عملی مظاہرہ کیا ۔ ایک فرانسیسی کمپنی ولبر کی اُڑنے والی مشین بنانے پر آمادہ ہو گئی ۔ جن دنوں ولبر فرانس میں تھا ، آرول نے امریکا میں کامیاب پروازیں کیں ۔ ان میں سے ایک پرواز ایک گھنٹے تک جاری رہی ۔ امریکا کا جنگی محکمہ رائٹ برادران کا جہاز خریدنے پر تیار ہو گیا ۔ دیکھتے ہی دیکھتے رائٹ برادران کی شہرت کو پر لگ گئے ۔ اخبارات میں اُن کے بارے میں لمبی لمبی کہانیاں چھپنے لگیں ۔ وہ ہیرو بن چکے تھے ، جہاں جاتے لوگ اُن کے پیچھے پیچھے چلتے ، لیکن دونوں بھائیوں کو شہرت سے کوئی سروکار نہ تھا ۔ وہ واپس اپنے قصبے میں آ گئے اور اپنے جہاز کو خوب سے خوب تر بنانے کی کوششوں میں لگ گئے ۔ اُنھوں نے بہت سے اور لوگوں کو بھی اُڑنا سکھایا ۔ ولبر رائٹ ٹائیفائیڈ بخار میں مبتلا ہو کر ۱۹۱۲ ء میں دنیا سے کوچ کر گیا ۔ بھائی کی موت کے بعد آرول مرتے دم تک اپنے جہاز کا ڈیزائن بہتر کرنے میں لگا رہا ۔ آرول کا انتقال ۱۹۴۸ء میں ہوا ۔ آج ہمارے پاس برق رفتار جہاز موجود ہیں ۔ خلائی گاڑیوں نے خلا کی تسخیر کو مکن بنا دیا ہے لیکن امریکا کے شہر واشنگٹن کے فضائی و خلائی عجائب گھر میں رکھا گیا پہلا ہوائی جہاز ہمیں یاد دلا رہا ہے کہ یہ سب رائٹ برادران کے پہلے قدم کی بدولت ممکن ہوا ۔","انسان پرندوں کو فضا میں اڑتے ہوئے دیکھتا تو اس کے جی میں بھی پرندوں کی طرح اڑنے کی خواہش پیدا ہوتی ۔ امریکی فوج ۱۹۰۳ء میں ہوائی جہاز بنانے کی کوشش میں مصروف تھی ۔ ایک امریکی اخبار نیویارک ٹائمز نے لکھا کہ شاید اڑنے والی مشین بنانے میں دس لاکھ سال سے لے کر ایک کروڑ سال تک کا عرصہ لگ جائے ، لیکن ابھی اس بات کو صرف آٹھ روز گزرے تھے کہ دو آدمیوں نے یہ نا قابل یقیین کارنامہ انجام دے کر اہل دنیا کو حیرت میں ڈال دیا ۔ یہ تھے ولبر رائٹ اور اُس کا چھوٹا بھائی آرول رائٹ ۔ ولبر رائٹ ۱۶ اپریل ۱۸۶۷ء کو امریکی ریاست انڈیانا میں پیدا ہوا ۔ اُس کا چھوٹا بھائی آرول رائٹ ۱۹ اگست ۱۸۷۱ء کو ریاست اوہائیو میں پیدا ہوا ۔ گھر میں پڑھنے کا رجحان غالب تھا ۔ دو لائبریریاں موجود تھیں ۔ ۱۸۷۸ء میں ملٹن رائٹ اپنے بیٹوں کے لیے ایک کھلونا ہیلی کاپٹر لے کر آیا ۔ اسے کافی دیر گھمانے کے بعد چھوڑتے تو یہ فضا میں بلند ہو جاتا اور چند سیکنڈ فضا میں رہتا ۔ بچوں کے دل میں اُڑان کی چنگاری تو پہلے سے موجود تھی ، اس کھلونے کو پا کر وہ چنگاری مزید بھڑک اُٹھی ۔ ۱۸۸۹ء میں ولبر کی مدد سے آرول نے ایک پرنٹنگ پریس ڈیزائن کیا ۔ ۱۸۹۲ء میں اُنھوں نے سائیکل کی ایک دکان کھول لی ۔ ۱۹۰۰ء سے لے کر ۱۹۰۲ ء تک دونوں بھائی مسلسل تجربات کرتے رہے ۔ پھر ۱۹۰۳ء کا وہ تاریخی لمحہ آن پہنچا جب یہ دونوں بھائی ناممکن کو ممکن بنانے کی جستجو میں کامیاب ہو چکے تھے ۔ یہ ۱۷ دسمبر کی بات ہے ۔ آرول بارہ سیکنڈ سے زیادہ دیر فضا میں رہا ۔ اس کے جہاز نے سینتیس میٹر کا فاصلہ طے کیا ۔ ۱۹۰۸ء میں ولبر فرانس گیا اور اس نے نوے میٹر کی بلندی پر اڑنے کا عملی مظاہرہ کیا ۔ امریکا کا جنگی محکمہ رائٹ برادران کا جہاز خریدنے پر تیار ہو گیا ۔ اخبارات میں اُن کے بارے میں لمبی لمبی کہانیاں چھپنے لگیں ۔ ولبر رائٹ ٹائیفائیڈ بخار میں مبتلا ہو کر ۱۹۱۲ ء میں دنیا سے کوچ کر گیا ۔ آرول کا انتقال ۱۹۴۸ء میں ہوا ۔ خلائی گاڑیوں نے خلا کی تسخیر کو مکن بنا دیا ہے لیکن امریکا کے شہر واشنگٹن کے فضائی و خلائی عجائب گھر میں رکھا گیا پہلا ہوائی جہاز ہمیں یاد دلا رہا ہے کہ یہ سب رائٹ برادران کے پہلے قدم کی بدولت ممکن ہوا ۔ "
آئیے پاکستان کی سیر کریں,"ہمارا پیارا وطن پاکستان ۱۴ اگست ۱۹۴۷ ء کو دنیا کے نقشے پر ابھرا ۔ پاکستان قدرتی وسائل سے مالا مال ملک ہے ۔ اس کی سونا اگلتی زمین میں ہر طرح کی فصلیں پیدا ہوتی ہیں ۔ اس میں خوش ذائقہ پھلوں کے باغات بھی ہیں ۔ اس کے سینے پر بہنے والے دریا ہمارے کھیتوں کو سیراب کرتے ہیں ۔ اس میں فلک بوس پہاڑی چوٹیاں بھی ہیں ۔ گیت گاتی آبشاریں اس کے حسن کو چار چاند لگاتی ہیں ۔ اللہ تعالیٰ نے ہمارے ملک کو سمندر سے بھی نوازا ہے ۔ پاکستان کی سرزمین چار صوبوں پر مشتمل ہے ۔ ان صوبوں میں پنجاب ، سندھ ، خیبر پختون خوا اور بلوچستان شامل ہیں ۔ ہر صوبہ پاکستان کی ترقی اور خوش حالی میں اپنا کردار ادا کر رہا ہے ۔ کوئی کسی صوبے کا رہنے والا ہو ، وہ پاکستان کے ساتھ دل و جان سے محبت کرتا ہے ۔ بلوچستان رقبے کے لحاظ سے پاکستان کا سب سے بڑا صوبہ ہے ۔ اس کا دارالحکومت کوئٹہ ہے ۔ اس صوبے کی آبادی گنجان نہیں ۔ قریب قریب ستر لاکھ لوگ اس صوبے میں آباد ہیں ۔ بلوچستان کی سرحدیں پاکستان کے باقی تینوں صوبوں سے ملتی ہیں ۔ یہاں بولی جانے والی بڑی بڑی زبانوں میں بلوچی ، براہوی اور پشتو شامل ہیں ۔ بلوچستان کے کچھ حصوں میں سندھی بھی بولی جاتی ہے ۔ بلوچستان کا زیادہ تر رقبہ بنجر پہاڑوں پر مشتمل ہے ۔ یہاں سردیوں میں خوب سردی پڑتی ہے ۔ گرمیوں کے موسم میں درجہ حرارت خوب بڑھ جاتا ہے ۔ سبی یہاں کا گرم ترین مقام ہے ۔ ۲۶ مئی ۲۰۱۰ ء کو یہاں وہ گرمی پڑی کہ الامان والحفیظ۔ اگلے پچھلے بھی ریکارڈ ٹوٹ گئے ۔ اس روز اس مقام کا درجہ حرارت ۵۳ ڈگری سینٹی گریڈ رہا ۔ پہاڑی علاقہ ہونے کی وجہ سے یہاں کبھی کبھار زلزلے بھی آتے ہیں ۔ ۱۹۳۵ء میں آنے والے ایک شدید زلزلے سے کوئٹہ شہر بالکل ملیامیٹ ہو گیا تھا ۔ بلوچستان کی سرزمین پھلوں کی پیداوار کے لحاظ سے مشہور ہے ۔ پاکستان کا نوے فیصد انگور یہاں پیدا ہوتا ہے ۔ چیری اور بادام بھی وافر مقدار میں پیدا ہوتے ہیں ۔ یہاں پیدا ہونے والے دیگر پھلوں میں خوبانی ، آڑو ، انار ، سیب اور کھجور شامل ہیں ۔ یہ صو بہ معدنی وسائل سے مالا مال ہے ۔ یہاں سوئی کے مقام سے قدرتی گیس بھی نکلتی ہے ۔ بلوچستان میں حال ہی میں گوادر کے مقام پر بندرگاہ تعمیر کی گئی ہے ۔ اس صوبے کو یہ اعزاز بھی حاصل ہے کہ قائداعظم رحمۃ اللہ علیہ نے زندگی کے آخری ایام اسی صوبے کے ایک صحت افزا مقام زیارت میں گزارے ۔ بلوچستان میں پگڑی لباس کا اہم حصہ ہے ۔ یہاں گھٹنوں تک لمبے کرتے اور گھیردار شلواریں پہننے کا رواج ہے ۔ بلوچی خواتین خاص قسم کا لباس پہنتی ہیں ۔ ان کی قمیض کے سامنے کی جانب لمبی جیب لگی ہوتی ہے ۔ عام طور پر قمیض پر کڑھائی کی ہوتی ہے اور اس پر شیشے کا کام ہوتا ہے ۔ یہاں کی عورتیں بڑی سی چادر بھی استعمال کرتی ہیں ۔ پنجاب دو لفظوں پنج اور آب سے مل کر بنا ہے ، پنج کے معنی ہیں پانچ اور آب کے معنی پانی کے ہیں ۔ گویا پنجاب کے معنی ہوئے پانچ دریاؤں کی سرزمین ۔ اس صوبے کی سرحدیں بھی باقی تینوں صوبوں سے ملتی ہیں ۔ پنجاب کا دارالحکومت لاہور ہے ۔ اسے پاکستان کا دل کہا جاتا ہے ۔ یہ شہر صدیوں سے علم و ثقافت کا مرکز رہا ہے ۔ ملتان ، فیصل آباد سیالکوٹ ، گوجرانوالا اور بہاولپور کا شمار پنجاب کے بڑے شہروں میں ہوتا ہے ۔ فیصل آباد کو پاکستان کا مانچسٹر کہا جاتا ہے ۔ یہاں کپڑا بنانے کی صنعت ہے ۔ کھیلوں کے سامان اور آلات جراحی بنانے میں سیالکوٹ کا کوئی ثانی نہیں ۔ عظیم فلسفی شاعر علامہ محمد اقبال اس شہر میں پیدا ہوئے تھے ۔ وزیرآباد میں اعلیٰ قسم کے چاقو چھریاں بنائی جاتی ہیں ۔ گجرات کی پہچان عمدہ قسم کے فرنیچر کے ساتھ پنکھا سازی کی صنعت سے بھی ہے ۔ گوجرانوالا میں بجلی سے چلنے والی اشیا مثلاً واشنگ مشینیں ، پنکھے ، روم کولر اور ہیٹر بنتے ہیں ۔ چنیوٹ میں بنا ہوا فرنیچر اپنی مثال آپ ہے ۔ پنجاب کی زمین نہایت زرخیز ہے ۔ یہاں بہترین نہری نظام موجود ہے ۔ زمین کی زرخیزی کی وجہ سے یہاں فصلیں خوب اگتی ہیں ۔ گندم ، کپاس ، گنا اور چاول یہاں پیدا ہونے والی مشہور فصلیں ہیں ۔ چھانگا مانگا کا جنگل اپنی نوعیت کے لحاظ سے دنیا میں انفرادیت رکھتا ہے ۔ یہ ۱۲۵۱۰ ایکٹر پر پھیلا ہوا ہے ۔ یہ دنیا کا سب سے بڑا جنگل ہے ، جسے خود اگایا گیا ہے ۔ چولستان کے ریگستان بھی اسی صوبے میں ہیں ۔ کھیوڑہ کے مقام پر دُنیا کی دوسری بڑی نمک کی کان ہے ۔ پنجاب میں کوئلے کے بھی وافر ذخائر موجود ہیں ۔ اس کے علاوہ پنجاب میں ساہیوال کے قریب ہڑپہ سے ملنے والے آثار قدیمہ بھی خاص اہمیت رکھتے ہیں ۔ سندھ کو مہران کے نام سے بھی پکارا جاتا ہے ۔ سندھ کا لفظ سندھو سے نکلا ہے ، سنسکرت میں سندھو دریا کو کہتے ہیں ۔ دریائے سندھ کی وجہ سے اسے یہ نام دیا گیا ہے ۔ یہاں کا دارالحکومت کراچی ہے ۔ یہ پاکستان کا سب سے بڑا شہر ہے ۔ اسے روشنیوں کا شہر کہا جاتا ہے ۔ پاکستان کی سب سے پہلی بندرگاہ بھی کراچی میں ہے ۔ بانی پاکستان قائداعظم محمد علی جناح کا تعلق کراچی سے تھا ۔ ان کا مزار بھی کراچی میں ہے ۔ محمد بن قاسم نے ۷۱۲ء میں راجا داہر کو شکست دی اور سندھ کو فتح کیا ۔ محمد بن قاسم کے حُسنِ سلوک سے متاثر ہو کر غیرمسلموں کی ایک کثیر تعداد حلقہ بگوش اسلام ہو گئی ، تاہم اب بھی سندھ میں ہندو قوم خاصی بڑی تعداد میں آباد ہے ۔ سندھ کی آبادی کا ساڑھے سات فی صد ، ہندو آبادی پر مشتمل ہے ۔ سندھ میں بولی جانے والی بڑی زبان سندھی ہے ۔ وادی سندھ کی تہذیب نہایت قدیم ہے ۔ موئن جوداڑو سے ملنے والے آثار قدیمہ یہاں کے قدیم لوگوں کی فنی مہارت اور اعلی معیار زندگی کا پتا دیتے ہیں ۔ ٹھٹھہ کا قدیم تاریخی شہر اسی صوبے میں ہے ۔ یہاں کی جامع مسجد اور منچھر جھیل بہت مشہور ہے ۔ یہاں مکلی کا قبرستان ہے ۔ اسے دنیا کے بڑے قبرستانوں میں شمار کیا جاتا ہے ۔ صوبہ سندھ کا زیادہ تر رقبہ بنجر اور غیرآباد ہے ۔ جہاں جہاں آب پاشی کے لیے پانی موجود ہے وہاں فصلیں ہوتی ہیں ۔ یہاں آم کھجوروں اور کیلے کے باغات ہیں ۔ سندھ میں لوگ بھیڑ بکریاں اور اونٹ پالتے ہیں ۔ سندھ میں ساڑھے تین کروڑ کے لگ بھگ لوگ آباد ہیں ۔ یہاں کی سندھی ٹوپی اور اجرک خاص طور پر مشہور ہیں ۔ سندھ کے مشہور شہروں میں حیدرآباد ، سکھر ، نواب شاہ ، میرپورخاص اور لاڈکانہ شامل ہیں ۔ خیبر پختون خوا کا پرانا نام شمال مغربی سرحدی صوبہ تھا ۔ اس کا صوبائی دارالحکومت پشاور ہے ۔ مردان ، ڈیرہ اسماعیل خان ، ایبٹ آباد ، ہری پور اور بنوں اس صوبے کے مشہور شہر ہی ں۔ یہاں زیادہ تر لوگ پشتو زبان بولتے ہیں ۔ خیبر پختون خوا کے مشرقی حصوں ، ہزارہ ڈویژن خاص طور پر ایبٹ آباد ، مانسہرہ اور ہری پور میں ہندکو بولی جاتی ہے ۔ آپ نے درہ خیبر کا نام تو سنا ہو گا ۔ یہ بھی اسی صوبے میں ہے ۔ افغانستان جانے کے لیے اس پہاڑی درے میں سے گزرنا پڑتا ہے ۔ اس کی لمبائی ۵۳ کلو میٹر ہے ۔ یہ صوبہ اپنے قدرتی نظاروں کی فراوانی کی وجہ سے بھی مشہور ہے ۔ سوات اور کاغان کی وادیوں کا فطری حسن دیکھ کر انسان حیران رہ جاتا ہے ۔ یہاں جھیل سیف الملوک اس قدر حسین و دلکش ہے کہ انسان اس کے مناظر میں کھو کر رہ جاتا ہے ۔ دُنیا بھر سے آنے والے سیاح ان علاقوں کی سیر کرتے ہیں ۔ سوات کی وادی اس قدر حسین و جمیل ہے کہ اسے پاکستان کا سوئٹزرلینڈ بھی کہا جاتا ہے ۔ صوبہ خیبر پختون خوا کے لوگ اپنی مہمان نوازی اور جفاکشی کی وجہ سے شہرت رکھتے ہیں ۔ یہاں گندم ، مکئی ، تمباکو کے علاوہ مختلف پھل بھی پیدا ہوتے ہیں ۔","ہمارا پیارا وطن پاکستان ۱۴ اگست ۱۹۴۷ ء کو دنیا کے نقشے پر ابھرا ۔ پاکستان قدرتی وسائل سے مالا مال ملک ہے ۔ پاکستان کی سرزمین چار صوبوں پر مشتمل ہے ۔ ان صوبوں میں پنجاب ، سندھ ، خیبر پختون خوا اور بلوچستان شامل ہیں ۔ بلوچستان رقبے کے لحاظ سے پاکستان کا سب سے بڑا صوبہ ہے ۔ اس کا دارالحکومت کوئٹہ ہے ۔  یہاں بولی جانے والی بڑی بڑی زبانوں میں بلوچی ، براہوی اور پشتو شامل ہیں ۔ ۲۶ مئی ۲۰۱۰ ء کو یہاں وہ گرمی پڑی کہ الامان والحفیظ۔ اگلے پچھلے بھی ریکارڈ ٹوٹ گئے ۔ اس روز اس مقام کا درجہ حرارت ۵۳ ڈگری سینٹی گریڈ رہا ۔ ۱۹۳۵ء میں آنے والے ایک شدید زلزلے سے کوئٹہ شہر بالکل ملیامیٹ ہو گیا تھا ۔ یہاں پیدا ہونے والے دیگر پھلوں میں خوبانی ، آڑو ، انار ، سیب اور کھجور شامل ہیں ۔ اس صوبے کو یہ اعزاز بھی حاصل ہے کہ قائداعظم رحمۃ اللہ علیہ نے زندگی کے آخری ایام اسی صوبے کے ایک صحت افزا مقام زیارت میں گزارے ۔ پنجاب دو لفظوں پنج اور آب سے مل کر بنا ہے ، پنج کے معنی ہیں پانچ اور آب کے معنی پانی کے ہیں ۔ پنجاب کا دارالحکومت لاہور ہے ۔ ملتان ، فیصل آباد سیالکوٹ ، گوجرانوالا اور بہاولپور کا شمار پنجاب کے بڑے شہروں میں ہوتا ہے ۔ زمین کی زرخیزی کی وجہ سے یہاں فصلیں خوب اگتی ہیں ۔ گندم ، کپاس ، گنا اور چاول یہاں پیدا ہونے والی مشہور فصلیں ہیں ۔ چھانگا مانگا کا جنگل اپنی نوعیت کے لحاظ سے دنیا میں انفرادیت رکھتا ہے ۔ یہ ۱۲۵۱۰ ایکٹر پر پھیلا ہوا ہے ۔ سندھ کو مہران کے نام سے بھی پکارا جاتا ہے ۔ سندھ کا لفظ سندھو سے نکلا ہے ، سنسکرت میں سندھو دریا کو کہتے ہیں ۔ یہاں کا دارالحکومت کراچی ہے ۔ یہ پاکستان کا سب سے بڑا شہر ہے ۔ بانی پاکستان قائداعظم محمد علی جناح کا تعلق کراچی سے تھا ۔ ان کا مزار بھی کراچی میں ہے ۔ محمد بن قاسم نے ۷۱۲ء میں راجا داہر کو شکست دی اور سندھ کو فتح کیا ۔ سندھ میں بولی جانے والی بڑی زبان سندھی ہے ۔ وادی سندھ کی تہذیب نہایت قدیم ہے ۔ سندھ کے مشہور شہروں میں حیدرآباد ، سکھر ، نواب شاہ ، میرپورخاص اور لاڈکانہ شامل ہیں ۔ خیبر پختون خوا کا پرانا نام شمال مغربی سرحدی صوبہ تھا ۔ اس کا صوبائی دارالحکومت پشاور ہے ۔ مردان ، ڈیرہ اسماعیل خان ، ایبٹ آباد ، ہری پور اور بنوں اس صوبے کے مشہور شہر ہی ں۔ یہاں زیادہ تر لوگ پشتو زبان بولتے ہیں ۔ یہاں جھیل سیف الملوک اس قدر حسین و دلکش ہے کہ انسان اس کے مناظر میں کھو کر رہ جاتا ہے ۔ یہاں گندم ، مکئی ، تمباکو کے علاوہ مختلف پھل بھی پیدا ہوتے ہیں ۔"
کسان کی دانائی,"پرانے وقتوں کی بات ہے کسی ملک پر ایک رحم دل بادشاہ حکومت کرتا تھا ۔ وہ اپنی رعایا کا بہت خیال رکھتا تھا ۔ اُس کی رعایا اُس سے بہت خوش تھی ۔ بادشاہ کبھی کبھی اپنے محل سے باہر نکلتا ۔ وہ عام لوگوں سے ملتا جلتا ، ان سے باتیں کرتا اور اُن کے حالات دریافت کرتا ۔ ایک دن بادشاہ کسی گاؤں کی طرف نکل گیا ۔ اسے ایک کسان نظر آیا ۔ وہ اپنے کھیت میں کام کر رہا تھا ۔ بادشاہ نے کسان کو سلام کیا ۔ کسان بادشاہ سلامت کو اپنے روبرو دیکھ کر بےحد خوش ہوا ۔ بادشاہ نے کسان سے پوچھا تم اس کھیت سے کتنا کما لیتے ہو ؟ کسان نے ادب سے جواب دیا بادشاہ سلامت ! یوں سمجھ لیجیے روز کا ایک روپیا کما لیتا ہوں ۔ بادشاہ نے پوچھا تم اس ایک روپے کا کیا کرتے ہو ؟ کسان نے عرض کیا عالی جاہ ! اس روپے سے چار آنے تو کھا لیتا ہوں ، چار آنے قرض اتارتا ہوں ، چار آنے قرض دیتا ہوں اور باقی بچے چار آنے ، انھیں کنویں میں پھینک دیتا ہوں ۔ بادشاہ نے کہا میری سمجھ میں تمھاری بات نہیں آئی ۔ مجھے اس کا مطلب سمجھاؤ ۔ کسان نے ہاتھ جوڑ کر عرض کی حضور ! چار آنے کھانے کا مطلب یہ ہے کہ میں انھیں خود پر اور بیوی پر خرچ کرتا ہوں ۔ چار آنے قرض اُتارنے کا مطلب ہے کہ انھیں اپنے والدین پر خرچ کرتا ہوں ۔ میرے ماں باپ نے مجھے پالنے پوسنے پر جو مصیبت اُٹھائی تھی اور جو خرچ کیا تھا ، وہ مجھ پر قرض ہے ۔ اُسے مکمل طور پر اُتارنا تو میرے بس میں نہیں مگر کوشش کرتا ہوں کہ کچھ نہ کچھ اُتار دوں ۔ چار آنے قرض دینے کا مطلب ہے کہ انھیں اپنے بچوں پر خرچ کرتا ہوں کہ جب میں بوڑھا اور کمزور ہو جاؤں تو میری اولاد میری دیکھ بھال اور خدمت کرے ۔ رہے وہ چار آنے جو کنویں میں ڈالتا ہوں تو اس کا مطلب یہ ہے کہ میں انھیں اللہ تعالیٰ کے راستے میں خرچ کرتا ہوں ۔ اُن سے کسی غریب اور حقدار کی مدد کر دیتا ہوں ۔ بادشاہ نے کسان کی یہ باتیں سنیں تو اُسے بہت خوشی ہوئی ۔ اُس نے کسان کو انعام دیا اور کہا جب تک تم میرا منھ سو بار نہ دیکھ لو ، اس بات کا ذکر کسی سے نہ کرنا ۔ کسان نے وعدہ کر لیا ۔ بادشاہ اپنے گھوڑے پر سوار ہو کر واپس اپنے محل میں چلا گیا ۔ اگلے روز بادشاہ کا دربار لگا ۔ تمام وزیر مشیر اور درباری موجود تھے ۔ بادشاہ نے کسان کی بات دربار میں موجود تمام افراد کو بتا کر اس کا مطلب پوچھا ۔ سب دانتوں میں انگلی دابے خاموش کھڑے تھے ۔ بادشاہ کا وزیر نہایت دانا ، زیرک اور ہوشیار تھا ۔ اُس نے بادشاہ سے جواب دینے کے لیے ایک روز کی مہلت لی ۔ وزیر نے اُسی وقت گھوڑے پر زین کسی اور کسان کے پاس پہنچ کر دم لیا ۔ اُس نے کسان سے اس بات کا مطلب پوچھا ۔ کسان نے کہا میں نے بادشاہ کو زبان دی ہے کہ میں اس کا مطلب اُس وقت تک کسی کو نہیں بتاؤں گا ، جب تک بادشاہ کا منھ سو بار نہ دیکھ لوں ۔ یہ سن کر وزیر پریشان ہو گیا ۔ اُس نے کسان سے کہا کوئی راستہ سوچو ، میں نے بادشاہ سے وعدہ کیا ہے کہ کل اس سوال کا جواب دوں گا ۔ کسان سوچنے لگا ۔ تھوڑی دیر بعد اس کے ذہن میں ایک ترکیب آ گئی ۔ اُس نے وزیر سے سو اشرفیاں مانگیں ۔ وزیر نے جھٹ سے سو اشرفیاں کسان کے حوالے کر دیں ۔ اشرفیاں پا کر کسان نے وزیر کو تمام بات بتا دی ۔ وزیر خوش خوش لوٹ گیا ۔ اگلے روز دربار لگا ، بادشاہ نے وزیر سے سوال کا جواب پوچھا ۔ وزیر نے کسان کی بتائی گئی بات حرف بحرف بتا دی ۔ بادشاہ جان گیا کہ کسان نے وزیر کو ساری بات بتا دی ہے ۔ بادشاہ آگ بگولا ہو گیا ۔ وہ کسان کی وعدہ خلافی پرسخت طیش میں تھا ۔ اُس نے کسان کی طرف فوراً پیادے بھجوائے ۔ زیادہ وقت نہ گزرا تھا کہ پیادے کسان کو لے کر بادشاہ کے دربار میں حاضر ہو گئے ۔ بادشاہ نے گرجدار اور غضب ناک آواز میں کسان سے پوچھا تم نے ہم سے وعدہ کیا تھا کہ جب تک سو بار ہمارا منھ نہ دیکھ لو گے ، کسی کو یہ بات نہیں بتاؤ گے ۔ تم نے وزیر کو تمام بات بتا کر وعدہ شکنی کی ہے ۔ کیا جواب ہے اس کا تمھارے پاس ؟ عقلمند کسان نے بڑے ادب سے عرض کی حضور ! میں وعدہ توڑنا گناہ سمجھتا ہوں ۔ مجھے وہ حدیث پاک یاد ہے جس میں فرمایا گیا ہے کہ جو وعدہ پورا نہیں کرتا ، اس کا کوئی دین نہیں ۔ پھر میں آپ سے کیا گیا وعدہ کیوں کر توڑ سکتا تھا ؟ بادشاہ نے پوچھا کیا تم یہ کہنا چاہتے ہو کہ تم نے وزیر کو ساری بات نہیں بتائی ؟ کسان نے جواب دیا عالی جاہ ! میں نے وزیر کو تمام بات بتائی ہے ۔ لیکن کیا تم نے ہمارا منھ سو بار دیکھا جو ساری بات وزیر کو بتا دی ؟ بادشاہ نے کسان سے سوال کیا ۔ جی ہاں ، بادشاہ سلامت ، اس خاکسار نے اپنے عالی قدر بادشاہ کا منھ سو بار دیکھنے کے بعد ہی ساری بات بتانے کی ہمت کی تھی ۔ کسان نے ادب سے جواب دیا ۔ لیکن مجھے تو پرسوں کے بعد تم پہلی مرتبہ آج مل رہے ہو ، پھر تم نے ہمارا منھ سو بار کیسے دیکھ لیا ؟ بادشاہ نے حیرت سے سوال کیا  ۔ کسان نے کہا بادشاہ سلامت ! میں نے بات بتانے سے پہلے وزیر سے سو اشرفیاں مانگی تھیں ۔ ہر اشرفی پر آپ کی تصویر کندہ ہے ۔ میں نے ہر اشرفی پر بنی آپ کی تصویر کو دیکھا ۔ اُس کے بعد میں نے وزیر کو ساری بات بتا دی ۔ کسان کا یہ جواب سن کر دربار میں موجود لوگ کسان کی دانائی پر اش اش کر اُٹھے ۔ بادشاہ بھی کسان کی عقلمندی سے بہت متاثر ہوا ۔ اُس نے کسان کو وزیر مقرر کرنے کا اعلان کیا ۔ سب نے بادشاہ کے اس فیصلے کو سراہا ۔ دربار میں موجود تمام لوگ کسان کو وزیر بننے پر مبارک باد پیش کرنے لگے ۔","پرانے وقتوں کی بات ہے کسی ملک پر ایک رحم دل بادشاہ حکومت کرتا تھا ۔ ایک دن بادشاہ کسی گاؤں کی طرف نکل گیا ۔ اسے ایک کسان نظر آیا ۔ بادشاہ نے کسان سے پوچھا تم اس کھیت سے کتنا کما لیتے ہو ؟ کسان نے ادب سے جواب دیا بادشاہ سلامت ! یوں سمجھ لیجیے روز کا ایک روپیا کما لیتا ہوں ۔ کسان نے ہاتھ جوڑ کر عرض کی حضور ! چار آنے کھانے کا مطلب یہ ہے کہ میں انھیں خود پر اور بیوی پر خرچ کرتا ہوں ۔ چار آنے قرض اُتارنے کا مطلب ہے کہ انھیں اپنے والدین پر خرچ کرتا ہوں ۔ رہے وہ چار آنے جو کنویں میں ڈالتا ہوں تو اس کا مطلب یہ ہے کہ میں انھیں اللہ تعالیٰ کے راستے میں خرچ کرتا ہوں ۔ بادشاہ نے کسان کی یہ باتیں سنیں تو اُسے بہت خوشی ہوئی ۔ اُس نے کسان کو انعام دیا اور کہا جب تک تم میرا منھ سو بار نہ دیکھ لو ، اس بات کا ذکر کسی سے نہ کرنا ۔ بادشاہ نے کسان کی بات دربار میں موجود تمام افراد کو بتا کر اس کا مطلب پوچھا ۔ بادشاہ کا وزیر نہایت دانا ، زیرک اور ہوشیار تھا ۔ وزیر نے اُسی وقت گھوڑے پر زین کسی اور کسان کے پاس پہنچ کر دم لیا ۔ اُس نے وزیر سے سو اشرفیاں مانگیں ۔ وزیر نے جھٹ سے سو اشرفیاں کسان کے حوالے کر دیں ۔ اشرفیاں پا کر کسان نے وزیر کو تمام بات بتا دی ۔ اگلے روز دربار لگا ، بادشاہ نے وزیر سے سوال کا جواب پوچھا ۔ وزیر نے کسان کی بتائی گئی بات حرف بحرف بتا دی ۔ بادشاہ آگ بگولا ہو گیا ۔ اُس نے کسان کی طرف فوراً پیادے بھجوائے ۔ بادشاہ نے گرجدار اور غضب ناک آواز میں کسان سے پوچھا تم نے ہم سے وعدہ کیا تھا کہ جب تک سو بار ہمارا منھ نہ دیکھ لو گے ، کسی کو یہ بات نہیں بتاؤ گے ۔ کسان نے جواب دیا عالی جاہ ! میں نے وزیر کو تمام بات بتائی ہے ۔ لیکن کیا تم نے ہمارا منھ سو بار دیکھا جو ساری بات وزیر کو بتا دی ؟ بادشاہ نے کسان سے سوال کیا ۔ جی ہاں ، بادشاہ سلامت ، اس خاکسار نے اپنے عالی قدر بادشاہ کا منھ سو بار دیکھنے کے بعد ہی ساری بات بتانے کی ہمت کی تھی ۔ کسان نے کہا بادشاہ سلامت ! میں نے بات بتانے سے پہلے وزیر سے سو اشرفیاں مانگی تھیں ۔ ہر اشرفی پر آپ کی تصویر کندہ ہے ۔ میں نے ہر اشرفی پر بنی آپ کی تصویر کو دیکھا ۔ اُس کے بعد میں نے وزیر کو ساری بات بتا دی ۔ بادشاہ بھی کسان کی عقلمندی سے بہت متاثر ہوا ۔ اُس نے کسان کو وزیر مقرر کرنے کا اعلان کیا ۔"
میری آواز سنو,"میں ایک سیارہ ہوں ۔ وہ سیارہ ، جس پر آپ رہتے ہیں ۔ دُنیا والوں نے میرا نام زمین رکھا ہے ۔ میں ہزاروں سال پہلے وجود میں آئی تھی ۔ میں جیسی آج نظر آتی ہوں ، پہلے ایسی نہیں تھی ۔ میرے سینے پر جنگلات تھے ۔ ان جنگلوں میں ہر طرح کے جانور بھاگتے پھرتے ۔ پرندے چہچہاتے ۔ ہر طرف ہریالی اور شادابی تھی ۔ درختوں سے وافر مقدار میں آکسیجن پیدا ہوتی ۔ ہوا صاف ستھری تھی ۔ فضا میں گردوغبار اور دھوئیں کا نام و نشان تک نہ تھا ۔ دریاؤں اور سمندروں کا پانی صاف شفاف تھا ۔ ہر طرح کی آبی مخلوق اس میں مزے سے رہتی تھی ۔ ماحول پرسکون تھا ۔ ہر کوئی یہاں خوش خوش رہتا تھا ۔ پھر یوں ہوا کہ حضرت انسان نے میرا حلیہ بگاڑنا شروع کیا ۔ درختوں پر کلھاڑے کے وار چلنے لگے ۔ یہ درخت کاٹنے والے کتنے بےدرد ہوتے ہیں ! انھیں اس درد کا احساس کیوں نہیں ہوتا ، جو کلھاڑا چلنے سے مجھے ہوتا ہے ۔ جب بھی کوئی درخت گرتا ہے ، میں ٹھنڈی آہ بھر کے رہ جاتی ہوں ، مگر انسان تو جیسے بہرا ہو گیا ہے ، میری آہیں اور فریادیں اُس کے دل پر کچھ اثر نہیں کرتیں ۔ دنیا والے کہتے ہیں ، وقت گزرنے کے ساتھ ساتھ انسان نے ترقی کی ہے ۔ وہ پتھر کے زمانے سے ترقی کرتے کرتے ایٹمی دور میں پہنچ چکا ہے ۔ اُس نے کارخانے بنا لیے ہیں ۔ تیز رفتار گاڑیاں ایجاد کر لی ہیں ۔ وہ پرندوں کی طرح ہواؤں میں اڑتا پھرتا ہے ۔ وہ سمندروں کے سینے پر ہی نہیں ، زیر آب بھی تیر سکتا ہے ۔ اُس نے کیمیائی کھادوں اور کیڑے مار ادویات سے فصلوں کی پیداوار کئی گنا بڑھا لی ہے ۔ اگر یہ سچ ہے تو کوئی اس سے پوچھے ، میاں ترقی اس کو کہتے ہیں ؟ تم نے کارخانوں سے پیداوار میں تو بےتحاشا اضافہ کر لیا ، مگر کبھی ان کارخانوں کی چمنیوں سے اُٹھنے والا دھواں بھی دیکھا ہے ۔ کبھی اس طرف توجہ دی کہ یہ دھواں کس طرح میرے حسن کو خراب کر رہا ہے ۔ تم برق رفتار گاڑیوں کی ایجاد پر اتراتے پھرتے ہو ، کبھی ان گاڑیوں کے دھوئیں پر بھی غور کیا کہ یہ کس طرح کثافت سے میرا دامن آلودہ کر رہا ہے ۔ سچی بات تو یہ ہے کہ اب تو میرے لیے سانس لینا بھی دُوبھر ہوتا جا رہا ہے ۔ اُوپر سے ان گاڑیوں سے پیدا ہونے والا شور مجھے دن رات پریشان رکھتا ہے ۔ اب تو میرے کانوں کے پردے پھٹ گئے ہیں ۔ اور ہاں ! جس ایٹم بم کی ایجاد پر تمھیں بڑا فخر ہے ، کیا تم نے اس کے نقصانات کے بارے میں بھی کبھی سوچنے کی زحمت کی ؟ بھول گئے ہیروشیما اور ناگاساکی پر ٹوٹنے والی تباہی کو ؟ رہی بات کیمیائی کھادوں اور کیٹرے مار ادویات سے فصلوں کی پیداوار میں کئی گنا اضافے کی تو جناب کبھی تصویر کا دوسرا رخ بھی تو دیکھیں ۔ جب ان ادویات کا چھڑکاؤ کیا جاتا ہے تو ان کے مضر اثرات میری فضاؤں کو زہر آلود کر دیتے ہیں ۔ چھڑکاؤ کی گئی سبزیوں ، پھلوں اور اناج سے تمھاری صحت پر کیا اثر پڑ رہا ہے ، تمھیں اس کی ذرا فکر نہیں ۔ تمھیں اپنی پروا نہیں تو ان بےزبان جانوروں کا کیا خیال ہو گا جو چھڑکاؤ کیا گیا چارا کھاتے ہیں ۔ ایک اور بات یہ کہ تم لوگ کس قدر بےحس اور ظالم ہو گئے ہو ۔ کارخانوں میں خطرناک اور نقصان دہ کیمیکل دھڑا دھڑ استعمال کرتے ہو ، بعد میں یہی زہریلا کیمیکل ملا پانی نالوں میں بہا دیتے ہو ۔ نالوں سے ہوتا ہوا یہ پانی دریاؤں میں جا گرتا ہے ۔ بےچاری مچھلیاں اور پانی میں رہنے والے دوسرے جاندار جان سے ہاتھ دھو بیٹھتے ہیں مگر کیا مجال جو تمھارے کان پر کبھی جوں تک رینگی ہو ۔ بات یہیں ختم نہیں ہو جاتی ، جب یہ زہریلا پانی مال مویشی پیتے ہیں ، تو وہ بھی مختلف بیماریوں کا شکار ہو جاتے ہیں ۔ یہی پانی جب فصلوں کو لگتا ہے ، تو اُن پر بھی اپنا اثر دکھاتا ہے ۔ مگر تمھیں اس سے کیا ؟ تمھیں تو کارخانے رواں دواں رکھنے ہیں ، چاہے اس سے تمام آبی مخلوق موت کے منھ میں کیوں نہ چلی جائے ۔ تم انسان کیسی مخلوق ہو ۔ مجھے مادر وطن کہتے ہو ۔ سنگ دل سے سنگ دل اولاد ماں کے ساتھ ایسا سلوک نہیں کرتی ، جیسا تم میرے ساتھ روا رکھتے ہو ۔ مجھے بتاؤ تم کیسے بیٹے ہو ، جو اپنی ماں کو ستاتے ہو ، طرح طرح کے دُکھ دیتے ہو اس کے حسن کو غارت کرنے کا سامان کرتے ہو ۔ کچھ درد دل رکھنے والے انسان میرے بچاؤ کے لیے تدبیریں کرتے رہتے ہیں ۔ انھی کی کوششوں سے ہر سال دنیا بھر میں ۲۲ اپریل کو یوم ارض منایا جاتا ہے ۔ اس دن کے منانے کی غرض و غایت انسان کو ان خطرات سے آگاہ کرنا ہے ، جن سے میرا قدرتی ماحول بگڑتا جا رہا ہے ۔ تم طالب علم ہو ، مجھے تم سے بہت امیدیں ہیں ۔ تم بہت کچھ کر سکتے ہو ۔ میں تمھارے آگے ہاتھ جوڑتی ہوں ۔ خدارا مجھے تباہ ہونے سے بچالو ! اگر تم میں سے ہر طالب علم ایک پودا لگائے اور اس کو پروان چڑھائے ، تو میرے سینے پر کروڑوں کی تعداد میں درخت موجود ہوں ۔ آج کل جسے دیکھو موٹر سائیکل اور کار بھگائے پھرتا ہے ۔ اگر تم اس کی جگہ سائیکل کی سواری اختیار کر لو تو دھوئیں میں کچھ کمی واقع ہو جائے گی ۔ چین تم سے کہیں ترقی یافتہ ملک ہے ۔ جب اُنھیں سائیکل کی سواری میں عار محسوس نہیں ہوتی تو تمھیں سائیکل پر سوار ہوتے کیوں شرم آتی ہے ۔ پلاسٹک کے تھیلے بھی میرے لیے شدید خطرہ ہیں ۔ کسی طرح ان پر پابندی لگوا دو ۔ اور ہاں ! کارخانے داروں تک بھی میرا یہ پیغام پہنچاؤ کہ ایسی تدابیر اختیار کریں جن سے قدرتی ماحول کو کم سے کم نقصان پہنچے ۔ تم کیا سوچ رہے ہو ؟ یہی نا کہ اتنا بڑا کام اور میں ننھا سا طالب علم ! مجھے اکیلے سے کیا بن پائے گا ؟ یہ سوچ دل سے نکال دو ۔ یاد رکھو ! قطرہ قطرہ مل کر دریا بن جاتا ہے ۔ تم اپنے حصے کی شمع روشن کرو ۔ شمع سے شمع جلے گی ، تو سارا ماحول روشن ہو جائے گا ۔","میں ایک سیارہ ہوں ۔ وہ سیارہ ، جس پر آپ رہتے ہیں ۔ دُنیا والوں نے میرا نام زمین رکھا ہے ۔ میں جیسی آج نظر آتی ہوں ، پہلے ایسی نہیں تھی ۔ میرے سینے پر جنگلات تھے ۔ ان جنگلوں میں ہر طرح کے جانور بھاگتے پھرتے ۔ پرندے چہچہاتے ۔ ہر طرف ہریالی اور شادابی تھی ۔ پھر یوں ہوا کہ حضرت انسان نے میرا حلیہ بگاڑنا شروع کیا ۔ درختوں پر کلھاڑے کے وار چلنے لگے ۔ دنیا والے کہتے ہیں ، وقت گزرنے کے ساتھ ساتھ انسان نے ترقی کی ہے ۔ اگر یہ سچ ہے تو کوئی اس سے پوچھے ، میاں ترقی اس کو کہتے ہیں ؟ تم نے کارخانوں سے پیداوار میں تو بےتحاشا اضافہ کر لیا ، مگر کبھی ان کارخانوں کی چمنیوں سے اُٹھنے والا دھواں بھی دیکھا ہے ۔ اُوپر سے ان گاڑیوں سے پیدا ہونے والا شور مجھے دن رات پریشان رکھتا ہے ۔ اور ہاں ! جس ایٹم بم کی ایجاد پر تمھیں بڑا فخر ہے ، کیا تم نے اس کے نقصانات کے بارے میں بھی کبھی سوچنے کی زحمت کی ؟ کارخانوں میں خطرناک اور نقصان دہ کیمیکل دھڑا دھڑ استعمال کرتے ہو ، بعد میں یہی زہریلا کیمیکل ملا پانی نالوں میں بہا دیتے ہو ۔ بےچاری مچھلیاں اور پانی میں رہنے والے دوسرے جاندار جان سے ہاتھ دھو بیٹھتے ہیں مگر کیا مجال جو تمھارے کان پر کبھی جوں تک رینگی ہو ۔ مجھے مادر وطن کہتے ہو ۔ سنگ دل سے سنگ دل اولاد ماں کے ساتھ ایسا سلوک نہیں کرتی ، جیسا تم میرے ساتھ روا رکھتے ہو ۔ کچھ درد دل رکھنے والے انسان میرے بچاؤ کے لیے تدبیریں کرتے رہتے ہیں ۔ انھی کی کوششوں سے ہر سال دنیا بھر میں ۲۲ اپریل کو یوم ارض منایا جاتا ہے ۔ خدارا مجھے تباہ ہونے سے بچالو ! اگر تم میں سے ہر طالب علم ایک پودا لگائے اور اس کو پروان چڑھائے ، تو میرے سینے پر کروڑوں کی تعداد میں درخت موجود ہوں ۔ تم کیا سوچ رہے ہو ؟ یہی نا کہ اتنا بڑا کام اور میں ننھا سا طالب علم ! مجھے اکیلے سے کیا بن پائے گا ؟ یہ سوچ دل سے نکال دو ۔ یاد رکھو ! قطرہ قطرہ مل کر دریا بن جاتا ہے ۔ "
سب سے اُونچا یہ جھنڈا ہمارا رہے,"مریحہ ساتویں جماعت میں پڑھتی ہے ۔ پچھلے دو ہفتوں سے اُس کی جماعت تعلیمی و تفریحی سیر کا پروگرام بنا رہی تھی ۔ کوئی طالبہ منگلا ڈیم دیکھنا چاہتی تھی تو کوئی کوہستان نمک کھیوڑہ دیکھنے کی شوقین تھی ۔ کوئی ہرن مینار دیکھنے کی خواہش ظاہر کر رہی تھی ، تو کوئی چھانگامانگا کے جنگل کی سیر کرنے کی تمنا رکھتی تھی ۔ لڑکیوں سے سیر کے لیے کسی ایک مقام کا فیصلہ نہیں ہو پا رہا تھا ۔ بالآخر سب طالبات نے فیصلے کا حق اپنی پیاری اُستانی مس ممتاز کو دے دیا ۔ مس ممتاز نے کہا پیارے بچو ! ان شاء اللہ تعالیٰ ہم لاہور جائیں گے ۔ وہاں مینار پاکستان ، بادشاہی مسجد اور شاہی قلعہ دیکھنے کے بعد ہم سہ پہر کو واہگہ کی سرحد پر جائیں گے اور پر چم اُتارنے کی تقریب دیکھیں گے ۔ مقررہ دن وہ سہ پہر کے وقت واہگہ کی سرحد پر پہنچ گئے ۔ فضا ملی نغموں سے گونج رہی تھی ۔ لوگ بہت پرجوش دکھائی دے رہے تھے ۔ وہ پاکستان کا مطلب کیا لا الہ الا اللہ اور پاکستان زندہ باد کے نعرے لگا رہے تھے ۔ لاؤڈ اسپیکر کی آواز اور لوگوں کے نعروں کے باعث کان پر پڑی آواز سنائی نہ دیتی تھی ۔ لاؤڈ سپیکر پر نغمہ گونج رہا تھا چاند روشن چمکتا ستارا رہے سب سے اونچا یہ جھنڈا ہمارا رہے لوگ اس نغمے پر جھوم رہے تھے ۔ ہزاروں لوگوں کے ہاتھوں میں پاکستانی جھنڈے اور جھنڈیاں تھیں ۔ وہ انھیں فضا میں لہرا رہے تھے ۔ سامنے واہگہ کے سرحدی دروازے پر سبز ہلالی پرچم پوری آب و تاب کے ساتھ لہرا رہا تھا ۔ سورج غروب ہونے کو تھا ۔ اب پرچم اُتارنے کا مرحلہ آن پہنچا تھا ۔ پاکستان رینجرز کے چاق چوبند جوانوں نے بڑے ادب و احترام کے ساتھ پرچم کی رسی کو آہستہ آہستہ نیچے کی طرف کھینچنا شروع کیا ۔ رفتہ رفتہ پرچم نیچے آتا گیا ۔ جب پرچم اتنا نیچے آ گیا کہ اسے ہاتھ میں پکڑا جا سکے تو پاکستان رینجرز کے جوانوں نے کمال چابک دستی اور مہارت کے ساتھ پرچم کو تہ کیا ، ادب کے ساتھ ٹرے میں سجایا اور باوقار انداز میں چلتے ہوئے کمرے میں چلے گئے ۔ یوں یہ پرجوش اور پروقار تقریب اپنے اختتام کو پہنچی ۔ واپسی پر مس ممتاز اور طالبات قومی پرچم کے حوالے سے بات چیت کرتی رہیں ، جو کچھ اس طرح ہے رابعہ میڈم ! ہمیں قومی پرچم کے بارے میں کچھ معلومات دیں ۔ میڈم کہنے کو تو پرچم کپڑے کا ایک ٹکڑا ہوتا ہے لیکن جب یہ کپڑا کسی خاص تناسب اور مخصوص رنگوں کے باعث پرچم کی شکل اختیار کر لیتا ہے تو یہ محض کپڑے کا ایک ٹکڑا نہیں رہتا بلکہ یہ اس ملک کی عزت اور وقار کی علامت بن جاتا ہے ۔ قومی پرچم کسی بھی ملک کی پہچان اور شناخت ہوتا ہے ۔ ہمارا پرچم ہماری آزادی اور خود مختاری کا نشان ہے ۔ فاطمہ میڈم ہمارے پرچم پر چاند ستارا کیوں بنایا گیا ہے ؟ میڈم فاطمہ بیٹی ! ہمارا پرچم دو رنگوں پر مشتمل ہے ۔ اس میں سبز اور سفید رنگ شامل ہیں ۔ سفید رنگ ایک چوتھائی اور سبز رنگ تین چوتھائی ہوتا ہے ۔ سبز رنگ پاکستان میں بسنے والے مسلمانوں کی نمائندگی کرتا ہے جبکہ سفید رنگ پاکستان میں موجود اقلیتوں کی علامت ہے ۔ ہم قومی ترانے میں پڑھتے ہیں پرچم ستارہ و ہلال رہبر ترقی و کمال اس کا مطلب ہے کہ ہمارے پرچم پر بنا ہوا ہلال ہماری ترقی کا راہبر ہے ۔ ہلال پہلی رات کے چاند کو کہتے ہیں ۔ جس طرح ہلال بڑھتے بڑھتے پورا چاند بن جاتا ہے ، اس طرح اللہ کے فضل و کرم سے ہمارا وطن بھی ترقی کے راستے پر گامزن رہے گا ۔ اس پر پانچ کونوں والا ستارہ بنا ہوا ہے ۔ پانچ کونوں سے اسلام کے پانچ ستون مراد ہیں ۔ سنبل میڈم ! ہمارے پر چم کا ڈیزائن کس نے بنایا تھا؟ میڈم سنبل نے بہت عمدہ سوال کیا ہے ۔ اکثر لوگوں کو معلوم ہی نہیں کہ ہمارے قومی پرچم کا ڈیزائن کس شخصیت نے تیار کیا تھا ۔ جناب امیرالدین قدوائی نے ہمارے پیارے پرچم کا ڈیزائن تیار کیا تھا ۔ قراۃ العین میڈم ! ہم اکثر سنتے اور پڑھتے ہیں کہ ہمیں قومی پرچم کا ادب و احترام کرنا چاہیے ۔ آپ ہمیں بتائیے کہ ہم کس طرح قومی پرچم کا احترام کر سکتے ہیں ۔ میڈم آپ نے یہ سوال کر کے بہت اچھا کیا کیونکہ میں خود بھی چاہتی تھی کہ اس سلسلے میں آپ سے بات کروں ۔ یاد رکھیے ! جب اپنے ملک میں کئی ملکوں کے پرچم ایک ساتھ لہرائے جائیں ، تو کوئی بھی پرچم پاکستان کے پرچم سے اونچا نہیں لہرایا جائے گا ۔ سائرہ میڈم ! ابھی ہم نے واہگہ کی سرحد پر دیکھا تھا ، گیٹ پر پاکستان کے پرچم کے ساتھ بھارت کا پرچم بھی لہرا رہا تھا اور دونوں ایک جیسی بلندی پر تھے ۔ میڈم سائرہ بیٹی ! آپ نے بالکل ٹھیک کہا ۔ البتہ یاد رکھیے ، اقوام متحدہ کی عمارات پر اقوام متحدہ کا پرچم باقی پرچموں سے اُونچا لہراتا ہے ، باقی سبھی ممالک کے پرچم ایک سی اونچائی پر لہراتے ہیں ۔ اگر کسی ادارے کے ساتھ قومی پرچم لہرایا جائے تو قومی پرچم لازما اُونچا رکھا جائے گا ۔ بانس کے ساتھ پرچم کا سفید رنگ والا حصہ آئے گا ۔ پرچم کے آداب میں ایک نہایت اہم بات یہ ہے کہ اسے پاؤں ، جوتوں ، زمین یا کسی بھی گندی چیز سے چھونے سے بچانا ضروری ہے ۔ اسی طرح پرچم کو طلوع آفتاب کے بعد لہرانا چاہیے اور غروب آفتاب سے پہلے اُتار لینا چاہیے ۔ کسی صورت پرچم پر رات کا سایہ نہیں پڑنے دینا چاہیے ۔ یہاں میں آپ کو یہ بتانا بھی ضروری خیال کرتی ہوں کہ پاکستان میں ایک عمارت ایسی بھی ہے جہاں رات کے وقت بھی پرچم لہرایا جاتا ہے ۔ بہت سی طالبات ( حیرانی کے ساتھ ) میڈم ! وہ کون سی عمارت ہے ؟ میڈم یہ پارلیمنٹ ہاؤس ہے ۔ یہاں رات کو بھی پرچم لہراتا رہتا ہے لیکن ایک خاص اہتمام کے ساتھ اور وہ یہ کہ مصنوعی روشنی کے ساتھ پرچم کو روشن رکھا جاتا ہے ۔ نائلہ میڈم ہم ۱۴ اگست کو اپنے گھروں ، دکانوں عمارتوں پر قومی پرچم لہراتے ہیں مگر یہ پرچم رات کے وقت نہیں اُتارتے ۔ میڈم بیٹی ! لوگوں کو معلوم ہی نہیں کہ پرچم کے آداب کیا ہیں ۔ اگر انھیں معلوم ہو کہ رات کے وقت پرچم لہرانا پرچم کی توہین ہے تو مجھے یقین ہے کوئی ایسا نہ کرے ۔ عائشہ میڈم ! ۱۴ اگست کو ہم اپنے سکولوں ، بازاروں اور گھروں کو کاغذ کی جھنڈیوں سے بھی سجاتے ہیں ۔ ہم ان جھنڈیوں کو اتارنا بھول جاتے ہیں ۔ ہوا کے چلنے سے یا بارش کی وجہ سے یہ جھنڈیاں زمین پر گرتی رہتی ہیں ۔ آپ نے ابھی بتایا ہے جھنڈے کا زمین یا جوتوں سے چھونا آداب کے خلاف ہے ، لیکن ہم تو اس کا خیال ہی نہیں رکھتے ۔ میڈم آپ نے ایک بہت اہم نکتے کی طرف ہماری توجہ دلائی ہے ۔ یہ ہمارا فرض ہے کہ جہاں کپڑے سے بنے ہوئے جھنڈے کا ادب کریں ، وہاں کاغذ یا پلاسٹک کے بنے ہوئے جھنڈوں یا جھنڈیوں کا بھی دل و جان سے ادب و احترام کریں ۔ جھنڈیوں کا زمین پر گرنا اور اُنھیں پاؤں تلے روندنا بہت بری بات ہے ۔ جھنڈیاں لگانے والوں کو اس بات کی طرف خاص توجہ دینی چاہیے کہ کوئی جھنڈی نیچے نہ گرے ۔ اسی طرح قومی پرچم پر کوئی لفظ یا تصویر نہ بنائی جائے ۔ اسی طرح پرچم کو جلانا بھی اس کی توہین ہے ۔ پرچم لہراتے وقت باوردی لوگ پرچم کو سلیوٹ کرتے ہیں جب کہ دوسرے لوگ بھی ہوشیار باش کی حالت میں باادب کھڑے رہتے ہیں ۔ تمام طالبات نے مس ممتاز کا شکریہ ادا کیا کہ انھوں نے اتنی عمدہ باتیں بتائیں ۔ سب نے دل سے وعدہ کیا کہ وہ پرچم کے ان آداب کا ہمیشہ خیال رکھیں گی ۔","مریحہ ساتویں جماعت میں پڑھتی ہے ۔ پچھلے دو ہفتوں سے اُس کی جماعت تعلیمی و تفریحی سیر کا پروگرام بنا رہی تھی ۔ مس ممتاز نے کہا پیارے بچو ! ان شاء اللہ تعالیٰ ہم لاہور جائیں گے ۔ وہاں مینار پاکستان ، بادشاہی مسجد اور شاہی قلعہ دیکھنے کے بعد ہم سہ پہر کو واہگہ کی سرحد پر جائیں گے اور پر چم اُتارنے کی تقریب دیکھیں گے ۔ مقررہ دن وہ سہ پہر کے وقت واہگہ کی سرحد پر پہنچ گئے ۔ فضا ملی نغموں سے گونج رہی تھی ۔ لوگ بہت پرجوش دکھائی دے رہے تھے ۔ وہ پاکستان کا مطلب کیا لا الہ الا اللہ اور پاکستان زندہ باد کے نعرے لگا رہے تھے ۔ اب پرچم اُتارنے کا مرحلہ آن پہنچا تھا ۔ پاکستان رینجرز کے چاق چوبند جوانوں نے بڑے ادب و احترام کے ساتھ پرچم کی رسی کو آہستہ آہستہ نیچے کی طرف کھینچنا شروع کیا ۔ جب پرچم اتنا نیچے آ گیا کہ اسے ہاتھ میں پکڑا جا سکے تو پاکستان رینجرز کے جوانوں نے کمال چابک دستی اور مہارت کے ساتھ پرچم کو تہ کیا ، ادب کے ساتھ ٹرے میں سجایا اور باوقار انداز میں چلتے ہوئے کمرے میں چلے گئے ۔ واپسی پر مس ممتاز اور طالبات قومی پرچم کے حوالے سے بات چیت کرتی رہیں ، جو کچھ اس طرح ہے رابعہ میڈم ! ہمیں قومی پرچم کے بارے میں کچھ معلومات دیں ۔ میڈم کہنے کو تو پرچم کپڑے کا ایک ٹکڑا ہوتا ہے لیکن جب یہ کپڑا کسی خاص تناسب اور مخصوص رنگوں کے باعث پرچم کی شکل اختیار کر لیتا ہے تو یہ محض کپڑے کا ایک ٹکڑا نہیں رہتا بلکہ یہ اس ملک کی عزت اور وقار کی علامت بن جاتا ہے ۔ فاطمہ میڈم ہمارے پرچم پر چاند ستارا کیوں بنایا گیا ہے ؟ میڈم فاطمہ بیٹی ! ہمارا پرچم دو رنگوں پر مشتمل ہے ۔ اس پر پانچ کونوں والا ستارہ بنا ہوا ہے ۔ پانچ کونوں سے اسلام کے پانچ ستون مراد ہیں ۔ جناب امیرالدین قدوائی نے ہمارے پیارے پرچم کا ڈیزائن تیار کیا تھا ۔ نائلہ میڈم ہم ۱۴ اگست کو اپنے گھروں ، دکانوں عمارتوں پر قومی پرچم لہراتے ہیں مگر یہ پرچم رات کے وقت نہیں اُتارتے ۔ میڈم بیٹی ! لوگوں کو معلوم ہی نہیں کہ پرچم کے آداب کیا ہیں ۔ عائشہ میڈم ! ۱۴ اگست کو ہم اپنے سکولوں ، بازاروں اور گھروں کو کاغذ کی جھنڈیوں سے بھی سجاتے ہیں ۔ تمام طالبات نے مس ممتاز کا شکریہ ادا کیا کہ انھوں نے اتنی عمدہ باتیں بتائیں ۔"
آداب معاشرت,"آداب ادب کی جمع ہے ۔ اس کے معنی ہیں طور طریقے ۔ یوں آداب معاشرت سے مراد معاشرے میں رہنے سہنے کے طور طریقے ہیں ۔ ہم گھر پر ہوں یا سکول میں ، بازار میں ہوں یا دفتر میں کسی تقریب میں ہوں یا سیرگاہ میں سفر میں ہوں یا حضر میں ، غرض ہر جگہ میں ان معاشرتی آداب کا خیال رکھنا پڑتا ہے ۔ ان آداب پر عمل کرنے والے کو مہذب ، خوش اطوار اور شائستہ کہا جاتا ہے ۔ ہر معاشرہ چاہتا ہے کہ اس کے افراد معاشرتی آداب کا خیال رکھیں ۔ یہی وجہ ہے کہ ہمارے والدین اور اساتذہ ہمیں بچپن ہی سے آداب معاشرت کی تعلیم دیتے ہیں ۔ وہ ہمیں سکھاتے ہیں کہ ہمیں معاشرے میں کس طرح رہنا چاہیے اور دوسروں کے ساتھ کس قسم کا برتاؤ کرنا چاہیے ۔ معاشرے میں رہنے والے تمام افراد کا ادب و احترام کرنا ضروری ہے ۔ کوئی کسی مذہب ، رنگ یا نسل سے تعلق رکھتا ہو ، وہ کوئی بھی زبان بولتا ہو ، اس کا تعلق کسی بھی پیشے سے ہو ، وہ گورا ہو یا کالا ، امیر ہو یا غریب اُس کے ساتھ احترام سے پیش آنا ضروری ہے ۔ معاشرے میں سب کو ہمیشہ راست بازی سے کام لینا چاہیے ۔ دروغ گوئی سے احتراز کیا جائے ۔ ہر حال میں سہی بات کہی جائے ۔ سچ اور جھوٹ کی آمیزش نہ کی جائے ۔ فضول اور بےمعنی گفتگو نہ کی جائے ۔ بولتے وقت بہترین الفاظ کا استعمال کیا جائے ۔ نرمی سے بات کی جائے ۔ چیخ چیخ کر بولنا مناسب نہیں ۔ گالم گلوچ مہذب لوگوں کا شیوہ نہیں ۔ اخلاق سے گری ہوئی گفتگو سے پرہیز کیا جائے ۔ کوئی ایسی بات نہ کی جائے ، جس سے کسی کی دل آزاری کا پہلو نکلتا ہو ۔ تحقیق کے بغیر کوئی بات نہ کی جائے ۔ اگر غلطی ہو جائے تو اس پر شرمندہ ہونا چاہیے اور معافی مانگنی چاہیے ۔ اسی طرح اگر کوئی اپنی غلطی پر نادم ہو اور معافی کا طلبگار ہو تو اُسے صدق دل سے معاف کر دینا چاہیے ۔ ہمیں ہر کام میں متانت و وقار کا دامن پکڑنا چاہیے ۔ ہماری چال میں بھی متانت اور سنجیدگی کا ہونا ضروری ہے ۔ غرور اور تکبر سے دور رہنا ضروری ہے ۔ اللہ تعالیٰ کو عجز و انکسار پسند ہے ۔ اگر آپ گاڑی چلا رہے ہیں ، تو پیدل چلنے والوں کا خیال رکھنا آپ کا فرض ہے ۔ بعض اوقات بارش کے دنوں میں سڑک پر پانی کھڑا ہو جاتا ہے ، گاڑی چلانے والے افراد گاڑی کی رفتار کم کیے بغیر یہاں سے اس طرح گزرتے ہیں کہ پیدل چلنے والوں یا سائیکل پر سوار افراد کے لباس پر پانی یا کیچڑ کے چھینٹے پڑ جاتے ہیں ۔ انھیں اس بات کا احساس تک نہیں ہوتا کہ اُن کی اس بےاحتیاطی سے دوسرے کتنی بڑی اذیت کا شکار ہوئے ہیں ۔ دوسروں کے بارے میں ہمیشہ مثبت سوچ رکھیں ۔ بدگمانی سے بچیں ۔ اسی طرح ہر سنی سنائی بات کو بلا تحقیق آگے پھیلانا بگاڑ کا باعث بن سکتا ہے ۔ اس لیے ضروری ہے کہ بات کو بغیر جانچے پرکھے آگے نہ پھیلایا جائے ۔ تمام مسلمان آپس میں بھائی بھائی ہیں ۔ آداب معاشرت کا تقاضا ہے کہ اگر کوئی بھائی دکھ درد میں مبتلا ہو ، تو اس کے درد کو محسوس کیا جائے اور اُس کے غم کو بانٹنے کی کوشش کی جائے ۔ ہمسایوں کے ساتھ خاص طور پر عمدہ سلوک کیا جائے ۔ اُن کے آرام و سکون کا خیال رکھنا بےحد ضروری ہے مشہور ہے ہمسایہ ماں جایا اس لیے ہمسایوں کے ساتھ ایسا سلوک کیا جائے جیسے وہ ہمارے ہی کنبے کا حصہ ہیں ۔ معاشرت کے آداب ہم سے اس بات کا تقاضا کرتے ہیں کہ کسی کو تضحیک کا نشانہ نہ بنائیں ۔ جب کسی کو بلانا ہو تو اُس کا پورا نام لے کر پکاریں ۔ کسی کا نام نہ بگاڑیں کسی کی تحقیر و توہین نہ کریں ۔ اسی طرح کسی کی ٹوہ اور جاسوسی میں رہنا بھی بُری حرکت ہے ۔ غیبت کرنا بہت بڑا گناہ ہے ۔ ان باتوں سے معاشرے میں انتشار اور افراتفری پھیلتی ہے ، اس لیے ان سے بچنا ضروری ہے ۔ جب دوسرے مسلمان بھائی سے ملاقات ہو تو اس کے لیے نیک کلمات کا اظہار کیا جائے ۔ اُسے السّلام علیکم کہا جائے ۔ گھر اپنا ہو یا کسی اور کا ، بغیر اجازت داخل ہونا جائز نہیں ۔ گھر میں داخل ہونے سے پہلے اجازت حاصل کرنی چاہیے ۔ اس کے بعد گھر والوں کو السلام علیکم کہیں ۔ والدین ، رشتے داروں اور اساتذہ کرام کے ساتھ ادب و احترام سے پیش آنا فرض ہے ۔ یتیموں ، لاوارثوں محتاجوں ، معذوروں ، بےکسوں اور بےسہاروں کے کام آنا ہم سب کا فرض ہے ۔ معاشرتی آداب میں عہد کی پاس داری کرنا بھی شامل ہے ۔ ہمارے دین میں ایفائے عہد کی سخت تاکید کی گئی ہے ۔ ہمیں چاہیے کہ جب کسی سے کوئی وعدہ کریں تو اسے پورا کریں ۔ صفائی اور پاکیزگی بھی معاشرتی آداب میں شامل ہے ۔ ہمیں اپنے لباس اور گھربار کے علاوہ اپنے گلی محلے ، سکول ، دفتر ، گاؤں اور شہر کو بھی صاف ستھرا رکھنا چاہیے ۔ اگر ہم ان معاشرتی آداب پر دل و جان سے عمل کریں تو ہمارا معاشرہ زمین پر جنت کا نمونہ پیش کرے گا ۔ ہر کوئی اطمینان اور سکون سے زندگی گزارے گا ۔ ہر کسی کے حقوق محفوظ ہوں گے ۔ اس سے معاشرہ پھلے پھولے گا اور ہمارا پیارا وطن ترقی کرے گا ۔","آداب ادب کی جمع ہے ۔ اس کے معنی ہیں طور طریقے ۔ ہر معاشرہ چاہتا ہے کہ اس کے افراد معاشرتی آداب کا خیال رکھیں ۔ یہی وجہ ہے کہ ہمارے والدین اور اساتذہ ہمیں بچپن ہی سے آداب معاشرت کی تعلیم دیتے ہیں ۔ کوئی کسی مذہب ، رنگ یا نسل سے تعلق رکھتا ہو ، وہ کوئی بھی زبان بولتا ہو ، اس کا تعلق کسی بھی پیشے سے ہو ، وہ گورا ہو یا کالا ، امیر ہو یا غریب اُس کے ساتھ احترام سے پیش آنا ضروری ہے ۔ اللہ تعالیٰ کو عجز و انکسار پسند ہے ۔ اگر آپ گاڑی چلا رہے ہیں ، تو پیدل چلنے والوں کا خیال رکھنا آپ کا فرض ہے ۔ اسی طرح ہر سنی سنائی بات کو بلا تحقیق آگے پھیلانا بگاڑ کا باعث بن سکتا ہے ۔ ہمسایوں کے ساتھ خاص طور پر عمدہ سلوک کیا جائے ۔ کسی کا نام نہ بگاڑیں کسی کی تحقیر و توہین نہ کریں ۔ اسی طرح کسی کی ٹوہ اور جاسوسی میں رہنا بھی بُری حرکت ہے ۔ غیبت کرنا بہت بڑا گناہ ہے ۔ جب دوسرے مسلمان بھائی سے ملاقات ہو تو اس کے لیے نیک کلمات کا اظہار کیا جائے ۔ اُسے السّلام علیکم کہا جائے ۔ گھر اپنا ہو یا کسی اور کا ، بغیر اجازت داخل ہونا جائز نہیں ۔ یتیموں ، لاوارثوں محتاجوں ، معذوروں ، بےکسوں اور بےسہاروں کے کام آنا ہم سب کا فرض ہے ۔ ہمیں اپنے لباس اور گھربار کے علاوہ اپنے گلی محلے ، سکول ، دفتر ، گاؤں اور شہر کو بھی صاف ستھرا رکھنا چاہیے ۔ اگر ہم ان معاشرتی آداب پر دل و جان سے عمل کریں تو ہمارا معاشرہ زمین پر جنت کا نمونہ پیش کرے گا ۔ اس سے معاشرہ پھلے پھولے گا اور ہمارا پیارا وطن ترقی کرے گا ۔"
یہ سارے ادارے اپنے ہیں,"اجمل خان صاحب کا شمار بہترین اساتذہ میں ہوتا ہے ۔ وہ اپنے طالب علموں میں بےحد مقبول اور ہردل عزیز ہیں ۔ انھوں نے ہفتے کے دن کا ایک گھنٹا بات چیت کے لیے مختص کر رکھا ہے ۔ اس گھنٹے میں کسی درسی کتاب کا سبق نہیں پڑھا جاتا ۔ طالب علموں کو اس دن کا بےچینی سے انتظار رہتا ہے ۔ وہ ہفتہ بھر سوچتے رہتے ہیں کہ مقررہ دن اپنے اس عظیم اُستاد سے کیا معلومات حاصل کریں گے ۔ اس مقصد کے لیے وہ سوالات لکھ کر بھی ساتھ لاتے ہیں ۔ ہفتے کا دن تھا ۔ طالبعلم بہت خوش تھے ۔ اجمل خان صاحب جماعت میں تشریف لائے ۔ تمام طالبعلم احتراماً کھڑے ہو گئے ۔ استاد محترم نے کہا السلام علیکم طالب علموں نے سلام کا جواب دیا ۔ اجمل خان صاحب نے انھیں بیٹھنے کا اشارہ کیا ۔ اس کے بعد انھوں نے طالب علموں سے اُن کا حال احوال دریافت کیا ۔ ایک طالب علم کھڑا ہوا اور اس نے بڑے ادب سے کہا جناب ! میں نے پڑھا ہے کہ ہمیں اپنے قومی اداروں کا احترام کرنا چاہیے ۔ آپ ہمیں بتائیے یہ قومی ادارے ہوتے کیا ہیں ؟ اجمل خان صاحب نے اس طالب علم کو شاباش دی کہ اُس نے ایک عمدہ سوال کیا ہے ۔ اُنھوں نے کہا آج ہمارا موضوع ہو گا ہمارے قومی ادارے ۔ اجمل خان صاحب نے طالب علموں کو بتایا کہ ہمارے ملک میں ایک قومی اسمبلی کام کرتی ہے ۔ پورے ملک سے لوگ اپنے نمائندے چن کر اس اسمبلی میں بھیجتے ہیں ۔ جس جگہ یہ نمائندے بیٹھتے ہیں ، اُسے پارلیمنٹ ہاؤس کہتے ہیں ۔ یہ اسلام آباد میں ہے ۔ پارلیمنٹ کے سربراہ کو وزیراعظم کہتے ہیں ۔ وزیراعظم کی مدد کے لیے وزراء موجود ہوتے ہیں ۔ یہ اسمبلی ہمارا اہم قومی ادارہ ہے ۔ یہی وہ ادارہ ہے جو ملک کے لیے قانون بناتا ہے ۔ قومی نوعیت کے معاملات پر یہاں اہم فیصلے کیے جاتے ہیں اور ملک کی پالیسیاں بنائی جاتی ہیں ۔ طالب علموں نے کہا واقعی قومی اسمبلی بہت اہم ادارہ ہے ۔ اُستاد محترم نے طالب علموں سے پوچھا ہمارے ملک کی سرحدوں کی حفاظت کون کرتا ہے ؟ سب طالب علموں نے بیک زبان جواب دیا ہماری فوج ۔ اُستاد محترم نے کہا بالکل ٹھیک ۔ ہماری فوج ہماری سرحدوں کی محافظ ہے ۔ یہ کسی کو اجازت نہیں دیتی کہ وہ ہمارے ملک کی طرف میلی آنکھ سے دیکھے ۔ اگر ملک پر اچانک کوئی آفت ٹوٹ پڑے تو اس موقعے پر بھی پاک فوج اپنے بھائیوں کی خدمت کے لیے موجود ہوتی ہے ۔ چند سال پہلے ہمارے ملک میں زلزلہ آیا ، تو فوج نے امدادی کاموں میں بڑھ چڑھ کر حصہ لیا ۔ اسی طرح سیلاب کی مصیبت آئی ، تو بھی فوج پیش پیش تھی ۔ پاک فوج کے بہادر جوان پانی میں گھرے ہوئے لوگوں کو پانی سے نکال کر محفوظ مقامات تک پہنچاتے رہے ۔ پاک فوج بھی ہمارے ملک کا ایک اہم قومی ادارہ ہے ۔ طالب علم بڑی توجہ سے اپنے اُستاد محترم کی باتیں سُن رہے تھے ۔ اُنھوں نے طالب علموں کو بتایا کہ عدلیہ بھی ایک اہم قومی ادارہ ہے ۔ ایک طالب علم نے پوچھا جناب عدلیہ کی تھوڑی سی تفصیل بتائیں ۔ اجمل خان صاحب نے کہا آپ نے عدل کا لفظ تو سنا ہو گا اور یقینا اس کے معنی بھی سبھی کو معلوم ہوں گے ۔ عدل و انصاف کے بغیر کوئی معاشرہ ترقی نہیں کر سکتا ۔ ہمارے ملک میں بھی ایک ادارہ موجود ہے جس کی ذمہ داری لوگوں کو انصاف فراہم کرنا ہے ۔ اسے عدلیہ کہا جاتا ہے ۔ پاکستان کی سب سے بڑی عدالت سپریم کورٹ آف پاکستان کہلاتی ہے ۔ چیف جسٹس آف پاکستان اس کے سر براہ ہیں ۔ سپریم کورٹ کا صدر دفتر اسلام آباد میں ہے اور اس کے ذیلی دفاتر ہر صوبے کے بڑے شہروں میں موجود ہیں ۔ ایک طالب علم نے اجمل خان صاحب سے کہا جناب ! اس طرح تو پولیس بھی ایک قومی ادارہ ہے ۔ استاد محترم نے اس طالب علم کو شاباش دی اور کہا آپ نے ٹھیک کہا ۔ ملک میں بہت سے قومی ادارے ہوتے ہیں ۔ یہ سب ادارے کام کریں ، تو ملک ترقی کرتا اور آگے بڑھتا ہے ۔ پولیس ہماری جان و مال کا تحفظ کرتی ہے ۔ یہ قانون توڑنے والے افراد کے خلاف کارروائی کرتی ہے ۔ یہ ملک میں امن و امان قائم رکھتی ہے ۔ ٹریفک پولیس سڑکوں اور شاہراہوں پر ٹریفک قوانین پر عملدرآمد کراتی ہے ۔ اس سے ہمارا سفر محفوظ ہو جاتا ہے ۔ اُستاد محترم نے اپنی بات مکمل کی تو ایک طالب علم نے پوچھا جناب ! ان کے علاوہ ہمارے ملک میں اور کون سے ادارے ہیں ؟ اُستاد محترم نے کہا بھئی ! ہمارے ملک میں صحت اور تعلیم کے بہت سے ادارے کام کر رہے ہیں ۔ قصبوں اور شہروں میں ہزاروں چھوٹے بڑے صحت کے مراکز اور ہسپتال کام کر رہے ہیں ۔ یہ عوام کو صحت کی سہولتیں بہم پہنچاتے ہیں ۔ ڈاکٹر اور اُن کا عملہ مریضوں کا علاج معالجہ کرتا ہے ۔ قومی ادارہ صحت اسلام آباد ملک کا اہم طبی ادارہ ہے ۔ یہاں تشخیص کے ساتھ ساتھ تحقیق بھی کی جاتی ہے ۔ ایک طالب علم نے کہا جناب ! اسلام آباد میں این ۔ آئی ۔ ایچ بھی تو موجود ہے ۔ میری امی جان کو بہت چھینکیں آتی تھیں ۔ ہم انھیں این ۔ آئی ۔ ایچ میں لے گئے ۔ وہاں اُن کے الرجی ٹیسٹ ہوئے ۔ اُن کو ویکسین لگائی گئی ۔ اللہ تعالیٰ کے فضل سے اب وہ بلکل صحت مند ہیں ۔ اجمل خان صاحب نے مسکراتے ہوئے کہا میں بھی اسی ادارے کا ذکر کر رہا تھا ۔ این ۔ آئی ۔ ایچ اسی کا مخفف ہے ۔ ان تینوں حرفوں سے نیشنل انسٹی ٹیوٹ آف ہیلتھ بنتا ہے ۔ ایک طالبعلم نے بات کرنے کی اجازت طلب کی اور کہا جناب ! آپ نے صحت کے ساتھ تعلیم کا بھی ذکر کیا تھا ۔ ہمیں تعلیمی اداروں کے بارے میں بھی بتائیے ۔ اجمل خان صاحب نے کہا ضرور ، یوں تو ہر دور میں تعلیم کی ضرورت رہی ہے ، لیکن آج کے دور میں زندہ رہنے اور باقی دنیا کا مقابلہ کرنے کے لیے تعلیم کے بغیر چارہ نہیں ۔ ہمارے ملک میں بھی تعلیم کے شعبے کی طرف خاص توجہ دی جا رہی ہے ۔ گاؤں میں سکول موجود ہیں ۔ قصبوں اور شہروں کو کالج کی سہولتیں حاصل ہیں ۔ بڑے شہروں میں یونیورسٹیوں کی سہولیات موجود ہیں ۔ یہ سکول ، کالج اور یونیورسٹیاں سب قومی ادارے ہیں ۔ یہ ادارے تعلیم کے ساتھ ساتھ تربیت کا فریضہ بھی انجام دیتے ہیں ۔ یوں ان اداروں میں ملک کی آئندہ نسل کی تربیت کی جاتی ہے ۔ اجمل خان صاحب نے اپنے طالب علموں کو پاکستان ریلوے اور پاکستان انٹرنیشنل ائر لائن ( پی ۔ آئی ۔ اے ) کے بارے میں بھی بتایا ۔ انھوں نے کہا کہ یہ دونوں بھی قومی ادارے ہیں ۔ یہ ہمیں آمدورفت کی سہولتیں بہم پہنچاتے ہیں ۔ ایک طالب علم نے ہاتھ کھڑا کیا ۔ اجمل خان صاحب نے پوچھا آپ کیا کہنا چاہتے ہیں ؟ طالب علم بولا پچھلے دنوں میں اپنے ماموں جان کے ساتھ راولپنڈی گیا تھا ۔ وہ مجھے ایک پارک میں لے گئے ۔ اس کا نام تھا ایوب نیشنل پارک جناب ! کیا یہ پارک بھی قومی ادارہ ہے ؟ اجمل خان صاحب نے طالب علم کا سوال سن کر کہا یہ پارک بھی قوم کے ہیں ۔ اسی لیے تو اکثر پارکوں کو پبلک پارک کہتے ہیں ۔ جہاں تک قومی پارکوں کا تعلق ہے ، تو یہ ادارے نہیں ہوتے ، بلکہ عوام کو تفریحی سہولیات بہم پہنچاتے ہیں ۔ اجمل خان صاحب نے مزید بتایا کہ عجائب گھر اور کتب خانے بھی قوم کے ادارے ہوتے ہیں ۔ عجائب گھروں سے ہم قدیم تہذیب و تمدن اور ثقافت سے واقف ہوتے ہیں ۔ لاہور کا عجائب گھر ایک اہم قومی ادارے کی حیثیت رکھتا ہے ۔ اس میں داخل ہوں تو یہاں قدیم عہد چلتا پھرتا اور سانس لیتا ہوا محسوس ہوتا ہے ۔ جہاں تک کتب خانوں کا تعلق ہے ، تو یہ علم و ادب کے خزانے ہیں ۔ یہاں لاکھوں کی تعداد میں کتب اور رسائل موجود ہیں ۔ بعض نایاب کتابیں تو ایسی ہیں ، جو خاص خاص لائبریریوں ہی میں ملتی ہیں ۔ لاہور میں موجود پنجاب پبلک لائبریری ، قائداعظم لائبریری اور جامعہ پنجاب کی مرکزی لائبریری کا شمار ملک کے بڑے کتب خانوں میں ہوتا ہے ۔ یہ کتب خانے بھی ہمارے قومی ادارے ہیں جو علم کی پیاس بجھاتے ہیں ۔ آخر میں اجمل خان صاحب نے طالب علموں سے کہا کہ یہ سارے ادارے اپنے ہیں ۔ ہمیں ان سب کا دل و جان سے احترام کرنا چاہیے ۔ یہ ادارے قوم کی ملکیت ہیں ۔ اگر ان کو نقصان ہو گا ، تو ملک کو نقصان ہو گا ۔ اگر یہ ادارے مضبوط ہوں گے ، تو پاکستان مضبوط اور خوش حال ہو گا ۔ سب طالب علموں نے اجمل خان صاحب کا شکریہ ادا کیا کہ اُنھوں نے اتنی زیادہ معلومات دیں ۔ انھوں نے یہ وعدہ بھی کیا کہ وہ اپنے استاد محترم کی بتائی گئی باتوں پر سچے دل سے عمل کریں گے ۔","اجمل خان صاحب کا شمار بہترین اساتذہ میں ہوتا ہے ۔ انھوں نے ہفتے کے دن کا ایک گھنٹا بات چیت کے لیے مختص کر رکھا ہے ۔ اس مقصد کے لیے وہ سوالات لکھ کر بھی ساتھ لاتے ہیں ۔ ہفتے کا دن تھا ۔ اجمل خان صاحب جماعت میں تشریف لائے ۔ ایک طالب علم کھڑا ہوا اور اس نے بڑے ادب سے کہا جناب ! میں نے پڑھا ہے کہ ہمیں اپنے قومی اداروں کا احترام کرنا چاہیے ۔ اُنھوں نے کہا آج ہمارا موضوع ہو گا ہمارے قومی ادارے ۔ اجمل خان صاحب نے طالب علموں کو بتایا کہ ہمارے ملک میں ایک قومی اسمبلی کام کرتی ہے ۔ یہ اسلام آباد میں ہے ۔ پارلیمنٹ کے سربراہ کو وزیراعظم کہتے ہیں ۔ یہی وہ ادارہ ہے جو ملک کے لیے قانون بناتا ہے ۔ اُستاد محترم نے طالب علموں سے پوچھا ہمارے ملک کی سرحدوں کی حفاظت کون کرتا ہے ؟ سب طالب علموں نے بیک زبان جواب دیا ہماری فوج ۔ اُستاد محترم نے کہا بالکل ٹھیک ۔ ہماری فوج ہماری سرحدوں کی محافظ ہے ۔ چند سال پہلے ہمارے ملک میں زلزلہ آیا ، تو فوج نے امدادی کاموں میں بڑھ چڑھ کر حصہ لیا ۔ اُنھوں نے طالب علموں کو بتایا کہ عدلیہ بھی ایک اہم قومی ادارہ ہے ۔ عدل و انصاف کے بغیر کوئی معاشرہ ترقی نہیں کر سکتا ۔ ہمارے ملک میں بھی ایک ادارہ موجود ہے جس کی ذمہ داری لوگوں کو انصاف فراہم کرنا ہے ۔ اسے عدلیہ کہا جاتا ہے ۔ چیف جسٹس آف پاکستان اس کے سر براہ ہیں ۔ سپریم کورٹ کا صدر دفتر اسلام آباد میں ہے اور اس کے ذیلی دفاتر ہر صوبے کے بڑے شہروں میں موجود ہیں ۔ پولیس ہماری جان و مال کا تحفظ کرتی ہے ۔ ٹریفک پولیس سڑکوں اور شاہراہوں پر ٹریفک قوانین پر عملدرآمد کراتی ہے ۔ قصبوں اور شہروں میں ہزاروں چھوٹے بڑے صحت کے مراکز اور ہسپتال کام کر رہے ہیں ۔ قومی ادارہ صحت اسلام آباد ملک کا اہم طبی ادارہ ہے ۔ گاؤں میں سکول موجود ہیں ۔ قصبوں اور شہروں کو کالج کی سہولتیں حاصل ہیں ۔ بڑے شہروں میں یونیورسٹیوں کی سہولیات موجود ہیں ۔ یہ سکول ، کالج اور یونیورسٹیاں سب قومی ادارے ہیں ۔ اجمل خان صاحب نے مزید بتایا کہ عجائب گھر اور کتب خانے بھی قوم کے ادارے ہوتے ہیں ۔ آخر میں اجمل خان صاحب نے طالب علموں سے کہا کہ یہ سارے ادارے اپنے ہیں ۔ اگر ان کو نقصان ہو گا ، تو ملک کو نقصان ہو گا ۔ اگر یہ ادارے مضبوط ہوں گے ، تو پاکستان مضبوط اور خوش حال ہو گا ۔"
ہے زندگی کا مقصد اوروں سے کام آنا,"کہا جاتا ہے کہ انسان ایک معاشرتی حیوان ہے ۔ وہ معاشرے میں رہنے پر مجبور ہے ۔ اُسے قدم قدم پر دوسروں کے سہارے کی ضرورت پڑتی ہے ۔ انسان وہی ہے ، جو دوسروں کا خیرخواہ اور ہمدرد ہو ۔ اگر انسان دوسروں کے دُکھ درد کو اپنا دکھ درد نہیں سمجھتا ، تو وہ انسان کہلانے کا حقدار نہیں ۔ دوسروں کے کام آنا اور مصیبت میں اُن کی مدد کرنا ہی اصل انسانیت ہے ۔ جب جذبہ ہمدردی بڑھ جاتا ہے ، تو انسان دوسروں کو اپنے آپ پر ترجیح دینے لگتا ہے ۔ وہ اپنے ذاتی مفادات کو پس پشت ڈال کر اپنے بھائی بندوں کے مفادات کو اولیت دینے لگتا ہے ، وہ اپنی خواہشات کو بھول کر اپنے بھائیوں کے کام آتا ہے ۔ وہ اپنی ضروریات کی قربانی دے کر دوسروں کی مدد کرتا ہے ، اس جذبے کا نام ایثار ہے ۔ اسلام نے ہمیں ایثار کی تعلیم دی ہے ۔ قرآن مجید میں صحابہ کرام رضوان اللہ تعالیٰ علیہم اجمعین کے جذبہ ایثار کی تعریف ان لفظوں میں کی گئی ہے ( ترجمہ ) اور ان کو اپنی جانوں پر مقدم رکھتے ہیں ، خواہ وہ خود بھی فاقے سے ہوں ۔ ( سورۃ الحشر آیت نمبر ۹ ) اللہ تعالیٰ کے رسول حضرت محمد صلی اللہ علیہ وآلہ وسلم نے فرمایا "" مسلمان جسد واحد کی مانند ہیں اگر جسم کا ایک حصہ تکلیف میں مبتلا ہو تو پورا جسم بےچینی اور بےآرامی میں مبتلا ہو جاتا ہے ۔ ( صحیح بخاری صحیح مسلم ) حجۃ الوداع کے موقعے پر آپ صلی اللہ علیہ وآلہ وسلم نے ارشاد فرمایا : ہرمسلمان دوسرے مسلمان کا بھائی ہے ۔ ایک حدیث پاک کے مطابق جو کسی مسلمان کی پریشانی دور کرتا ہے، اللہ تعالیٰ قیامت کے روز اُس کی پریشانی دور کرے گا ۔ ( صحیح مسلم ) تاریخ اسلام کے اوراق ایثار و ہمدردی کی روشن مثالوں سے بھرے پڑے ہیں ۔ کفار مکہ کے ظلم و ستم سے تنگ آ کر مسلمانوں نے مدینے کی طرف ہجرت کی ۔ مسلمانوں نے اپنا گھربار ، مال و دولت چھوڑ چھاڑ کر بےسروسامانی کے عالم میں مدینے کی سرزمین پر قدم رکھا ۔ اہل مدینہ نے اپنے مہاجر بھائیوں کے ساتھ جو حسن سلوک کیا ، وہ قیامت تک یاد رکھا جائے گا ۔ آپ صلی اللہ علیہ وآلہ وسلم نے ایک ایک مہاجر کو ایک ایک انصاری کا بھائی بنا دیا ۔ انصار مدینہ نے اس نئے رشتے کو خون کے رشتے سے بھی بڑھ کر نبھایا ۔ اُنھوں نے اپنے گھروں میں اپنے بھائیوں کو بسایا ، باغات وغیرہ میں انھیں شریک اور ساجھے دار بنایا ، خود تنگی کاٹی ، مگر اپنے مہاجر بھائیوں کے لیے کشادگی مہیا کی ۔ دنیا کی تاریخ اس طرح کے ایثار کی مثال پیش کرنے سے قاصر ہے ۔ اسی طرح ایثار کی ایک اور درخشندہ مثال دیکھیں ۔ یرموک کے میدان میں لڑائی جاری ہے ۔ ایک شخص زخمیوں کو پانی پلانے کی خدمت پر مامور ہے ۔ ایک طرف سے اُس کے کان میں آواز آتی ہے پانی ! وہ آواز کی سمت بڑھتا ہے ۔ مشکیزے سے پانی کا پیالہ بھرتا ہے اور اپنے زخمی بھائی کو پیش کرتا ہے ، وہ پانی کا پیالہ پکڑنے کے بالکل قریب ہے کہ ایک اور زخمی کی آواز آتی ہے پانی پہلا زخمی یہ کہ کر پانی پینے سے انکار کر دیتا ہے کہ پہلے میرے اس بھائی کو پانی پلاؤ ۔ اُس کی پیاس کی شدت مجھ سے زیادہ ہو سکتی ہے ۔ پانی پلانے والا مشکیزہ اُٹھائے ، پانی کا پیالہ ہاتھ میں تھامے دوسرے زخمی کے پاس آتا ہے ، وہ اُس کو پانی پیش کرنے ہی والا ہوتا ہے کہ ایک تیسرے زخمی کی آواز آتی ہے پانی ! دوسرا زخمی بھی پانی پینے سے انکار کر دیتا ہے ، وہ پانی پلانے والے سے عرض کرتا ہے کہ پہلے اُس زخمی کو پانی پیش کیا جائے ۔ پانی پلانے والا تیزی سے تیسرے زخمی کا رُخ کرتا ہے ، مگر اُس کے پہنچنے سے پہلے وہ شہادت پا چکا ہوتا ہے ۔ پانی پلانے والا پلٹتا ہے ۔ دوسرے زخمی کے پاس آتا ہے مگر اُس کی روح بھی پرواز کر چکی ہوتی ہے ۔ اب وہ پہلے زخمی کی طرف آتا ہے مگر وہ بھی شہید ہو چکا ہوتا ہے ۔ یوں تینوں مسلمان زخمیوں نے اپنی جانیں دے دیں ، لیکن اپنی پیاس پر اپنے بھائی کی پیاس کو ترجیح دی ۔ اس سے بڑھ کر ایثار کا اعلیٰ نمونہ اور کیا ہو سکتا ہے وہ معاشرہ جہاں لوگ ایثار و ہمدردی سے کام لیتے ہیں ، زمین پر جنت کا نمونہ پیش کرتا ہے ۔ ایسے معاشرے میں ہر فرد دوسرے کا خیال رکھتا ہے ۔ ایسا معاشرہ اخوت اور یگانگت کی بہترین مثال ہوتا ہے ۔ اسلام ایسا ہی معاشرہ چاہتا ہے جہاں لوگ مشکل وقت میں اپنے پڑوسیوں اور اردگرد رہنے والوں کی خبر گیری کریں اور ان کے دکھ درد بانٹیں ۔ خود غرضی ، ایثار کی دشمن ہے ۔ اپنے لیے تو حیوان بھی جیتے ہیں ۔ انسان بہترین مخلوق ہے ۔ اس کی زندگی کے مقاصد میں انسانیت کی فلاح و بہبود کے لیے کام کرنا ہے ۔ بعض اوقات کسی ملک و قوم کو کسی ناگہانی آفت کا سامنا کرنا پڑتا ہے ۔ ۸/ اکتوبر ۲۰۰۵ء کو پاکستان کو ایسی ہی ایک ناگہانی آفت سے دو چار ہونا پڑا ۔ مظفرآباد ( آزاد کشمیر ) اور پاکستان کے شمالی علاقوں میں آنے والے زلزلے نے وہ تباہی مچائی کہ الامان والحفیظ ! پوری قوم اپنے آفت زدہ بھائیوں کی امداد کے لیے اٹھ کھڑی ہوئی ۔ ملک بھر سے کمبلوں ، لحافوں ، گرم کپڑوں اور خوراک سے بھرے ٹرک متاثرہ بھائیوں کے لیے بھیجے جانے لگے ۔ قوم یک دل اور یک جان ہو گئی ۔ اسی طرح ۲۰۱۰ ء میں سیلاب نے پورے ملک میں تباہی مچا دی ۔ کوئی صوبہ سیلاب کی تباہ کاریوں سے بچ نہیں سکا تھا ۔ سیلاب اپنے ساتھ بہت سے لوگوں کو بہا لے گیا ۔ ان کے گھربار ڈھے گئے ۔ مویشی پانی میں بہ گئے ۔ فصلیں ضائع ہو گئیں ۔ غرض وسیع پیمانے پر نقصان ہوا ۔ قوم نے ایک مرتبہ پھر ایثار و ہمدردی کا ثبوت دیا ۔ لوگوں نے سیلاب سے متاثرہ بھائیوں کی دل کھول کر امداد کی ، جس سے جو بن پڑا ، اُس نے کیا ۔ قوم نے ایثار و ہمدردی کی زریں مثالیں پیش کیں ۔ ایسے مواقع قوموں کی آزمائش کرتے ہیں ۔ خدا کا لاکھ لاکھ شکر ہے کہ ہم آزمائش کی اس گھڑی میں سرخرو ہوئے ۔","انسان وہی ہے ، جو دوسروں کا خیرخواہ اور ہمدرد ہو ۔ اسلام نے ہمیں ایثار کی تعلیم دی ہے ۔ قرآن مجید میں صحابہ کرام رضوان اللہ تعالیٰ علیہم اجمعین کے جذبہ ایثار کی تعریف ان لفظوں میں کی گئی ہے ( ترجمہ ) اور ان کو اپنی جانوں پر مقدم رکھتے ہیں ، خواہ وہ خود بھی فاقے سے ہوں ۔ ( سورۃ الحشر آیت نمبر ۹ ) اللہ تعالیٰ کے رسول حضرت محمد صلی اللہ علیہ وآلہ وسلم نے فرمایا "" مسلمان جسد واحد کی مانند ہیں اگر جسم کا ایک حصہ تکلیف میں مبتلا ہو تو پورا جسم بےچینی اور بےآرامی میں مبتلا ہو جاتا ہے ۔ ( صحیح بخاری صحیح مسلم ) حجۃ الوداع کے موقعے پر آپ صلی اللہ علیہ وآلہ وسلم نے ارشاد فرمایا : ہرمسلمان دوسرے مسلمان کا بھائی ہے ۔ ایک حدیث پاک کے مطابق جو کسی مسلمان کی پریشانی دور کرتا ہے، اللہ تعالیٰ قیامت کے روز اُس کی پریشانی دور کرے گا ۔ ( صحیح مسلم ) تاریخ اسلام کے اوراق ایثار و ہمدردی کی روشن مثالوں سے بھرے پڑے ہیں ۔ کفار مکہ کے ظلم و ستم سے تنگ آ کر مسلمانوں نے مدینے کی طرف ہجرت کی ۔ آپ صلی اللہ علیہ وآلہ وسلم نے ایک ایک مہاجر کو ایک ایک انصاری کا بھائی بنا دیا ۔ یرموک کے میدان میں لڑائی جاری ہے ۔ ایک شخص زخمیوں کو پانی پلانے کی خدمت پر مامور ہے ۔ مشکیزے سے پانی کا پیالہ بھرتا ہے اور اپنے زخمی بھائی کو پیش کرتا ہے ، وہ پانی کا پیالہ پکڑنے کے بالکل قریب ہے کہ ایک اور زخمی کی آواز آتی ہے پانی پہلا زخمی یہ کہ کر پانی پینے سے انکار کر دیتا ہے کہ پہلے میرے اس بھائی کو پانی پلاؤ ۔ ۸/ اکتوبر ۲۰۰۵ء کو پاکستان کو ایسی ہی ایک ناگہانی آفت سے دو چار ہونا پڑا ۔ مظفرآباد ( آزاد کشمیر ) اور پاکستان کے شمالی علاقوں میں آنے والے زلزلے نے وہ تباہی مچائی کہ الامان والحفیظ ! پوری قوم اپنے آفت زدہ بھائیوں کی امداد کے لیے اٹھ کھڑی ہوئی ۔ ملک بھر سے کمبلوں ، لحافوں ، گرم کپڑوں اور خوراک سے بھرے ٹرک متاثرہ بھائیوں کے لیے بھیجے جانے لگے ۔ اسی طرح ۲۰۱۰ ء میں سیلاب نے پورے ملک میں تباہی مچا دی ۔ لوگوں نے سیلاب سے متاثرہ بھائیوں کی دل کھول کر امداد کی ، جس سے جو بن پڑا ، اُس نے کیا ۔ خدا کا لاکھ لاکھ شکر ہے کہ ہم آزمائش کی اس گھڑی میں سرخرو ہوئے ۔"
یوم دفاع پاکستان,"ہر قوم کے اپنے تہوار ہوتے ہیں اور ہر قوم انھیں اپنے طریقے سے مناتی ہے ۔ ان میں سے کچھ تہوار مذہبی نوعیت کے ہوتے ہیں مثال کے طور پر ہم عید میلاد النبی صلی اللہ علیہ وآلہ وسلم عید الفطر اور عید الاضحی کے دن مذہبی عقیدت و احترام سے مناتے ہیں ۔ عیسائی ایسٹر اور کرسمس کے مذہبی تہوار مناتے ہیں ۔ اسی طرح قوموں اور ملکوں کی تاریخ میں کچھ دن خاص اہمیت رکھتے ہیں ۔ ان خاص دنوں کو مختلف ممالک اور قومیں اپنے ملکی اور قومی تہوار کے طور پر بڑے جوش و خروش سے مناتی ہیں ۔ مثال کے طور پر یوم پاکستان ، یوم آزادی ، یوم تکبیر ، یوم دفاع ، یومِ اقبال اور یوم قائداعظم وغیرہ ۔ ان دنوں کے منانے کا مقصد اپنے ماضی سے رشتہ قائم رکھنا اور ماضی کے واقعات کی یاد تازہ رکھنا ہے ۔ ہم ہر سال چھے ستمبر کو یوم دفاع مناتے ہیں ۔ یہ دن ہمیں ۱۹۶۵ء کی یاد دلاتا ہے ، جب لاہور کے قریب واہگہ کی سرحد پر بسنے والے پاکستانی دن بھر کے کام کاج سے تھکے ہارے گہری نیند سو رہے تھے کہ اچانک توپوں کی گھن گرج نے ان کو جگا دیا ۔ ہمارے پڑوسی ملک بھارت نے رات کی تاریکی میں ہم پر ہلا بول دیا تھا ۔ اصول یہ ہے کہ کسی ملک پر حملہ کرنے سے پہلے اعلان جنگ کیا جائے ، مگر بھارت نے ہم پر چھپ کر مکاری سے وار کیا تھا ۔ اس نے جنگی اصولوں کی خلاف ورزی کی تھی ۔ اُس کا خیال تھا کہ پاکستانی سو رہے ہیں ، ایسے میں اُس کے لیے اپنے ناپاک ارادوں کو عملی جامہ پہنانا آسان ہو گا ۔ اُسے معلوم نہیں تھا کہ پاک سرحدوں کی نگہبان آنکھیں جاگ رہی ہیں ۔ اسے شاید یہ بھی معلوم نہ تھا کہ پاکستانی قوم اپنے ملک کے چپے چپے کا دفاع کرنا خوب جانتی ہے ۔ قوم کا ہر بچہ ، جوان اور بوڑھا سر پر کفن باندھے اپنی بہادر فوج کے شانہ بشانہ دشمن کے مقابل تھا ۔ ایمان اور اتحاد کی قوت رکھنے والی قوم اپنا تن من دھن وطن پر قربان کرنے کے لیے تیار تھی ۔ بھارت کے پاس ہم سے کہیں زیادہ فوج تھی ۔ اسلحہ بارود ، لڑاکا طیاروں اور دیگر جنگی سازوسامان کے لحاظ سے بھی اُسے ہم پر واضح برتری حاصل تھی ۔ اُس نے اپنے سازوسامان اور عددی برتری کے گھمنڈ میں آ کر ہم پر جنگ مسلط کی تھی ۔ ہمیں اپنے جذبہ جہاد اور اللہ تعالیٰ کی تائید و نصرت پر بھروسا تھا ۔ سترہ روز تک جاری رہنے والی اس جنگ میں بھارت نے منہ کی کھائی ۔ ہم نے اللہ تعالیٰ کے فضل سے ہر محاذ پر اس کے دانت کھٹے کیے ۔ اس جنگ میں واہگہ کے محاذ پر میجر راجا عزیز بھٹی اور میجر شفقت بلوچ نے بہادری اور شجاعت کی ایک نئی داستان رقم کی ۔ بھارت نے دوپہر کا کھانا لاہور کے جم خانہ کلب میں کھانے کا منصوبہ بنا رکھا تھا ۔ بی ۔ بی ۔ سی جیسے خبر رساں ادارے نے لاہور پر بھارتی قبضے کی جھوٹی اور من گھڑت خبر بھی نشر کر دی تھی ۔ لاہور پر قبضہ کرنے کے لیے بھارت کو بمباں والا راوی بیدیاں لنک نہر ( بی ۔ آر بی نہر ) کو پار کرنا تھا ۔ راجا عزیز بھٹی نے اس محاذ پر دشمن کو ناکوں چنے چبوائے ۔ اُنھوں نے اپنے آرام کی پروا کیے بغیر مسلسل پانچ روز تک بھارت کو نہر کے اُس پار روکے رکھا ۔ واہگہ کے محاذ پر راجا عزیز بھٹی اور میجر شفقت بلوچ نے عزم و شجاعت کا زبردست مظاہرہ کیا ۔ ہمارے جوان بھارت کے جارحانہ عزائم کی راہ میں سیسہ پلائی دیوار بن گئے ۔ جم خانہ کلب میں دوپہر کا کھانا کھانے اور عیش و عشرت کی محفل سجانے کا بھارتی خواب چکنا چور ہو گیا ۔ پاکستانی فوج نے بہادری کے وہ جو ہر دکھائے کہ قوم کا سر فخر سے بلند ہو گیا ۔ وطن کے دفاع میں اپنی جان کا نذرانہ پیش کرنے والے راجا عزیز بھٹی کو نشان حیدر کے اعزاز سے نوازا گیا ۔ لاہور کے علاوہ قصور کے محاذ پر بھی شکست بھارتی فوج کا مقدر ٹھہری ۔ ابھی جنگ کو شروع ہوئے چوبیس گھنٹے بھی نہ گزرے تھے کہ بھارتی فوج نے سیالکوٹ کا رخ کیا ۔ یہاں چونڈہ کے مقام پر جنگ عظیم دوم کے بعد ٹینکوں کی سب سے بڑی لڑائی ہوئی ۔ بھارت نے پانچ سو ٹینکوں اور پچاس ہزار فوج کے ساتھ حملہ کیا تھا ۔ اُسے گمان تھا کہ پاکستان میں اس حملے کا جواب دینے کی سکت نہیں ہو گی ، مگر اس کے سارے گمان اور اندازے غلط ثابت ہوئے ۔ چونڈہ کے میدان میں انسان نے فولادی ٹینکوں کے مقابلے میں جو تاریخ لکھی ، وہ ابد تک سچے جذبوں کی فتح کا یقین بن کر چمکتی رہے گی ۔ پورے ملک کی طرح سیالکوٹ کے غیور شہریوں نے بھی اپنی فوج کا بھرپور ساتھ دیا اور اللہ تعالیٰ کی نصرت کے بل بوتے پر چونڈہ کا محاذ بھارتی ٹینکوں کا قبرستان بن گیا ۔ اس جنگ میں بڑی فوج کے ساتھ ساتھ پاک فضائیہ نے بھی نمایاں کارنامے انجام دیے ۔ سترہ روزہ اس جنگ میں فضاؤں پر ہمارے شاہینوں کا راج رہا ۔ اُنھوں نے دنیا کو بتا دیا کہ صحرا است که دریا است بال و پر ما است عقابی نگاہ رکھنے والے ہوا بازوں نے پٹھان کوٹ ، بلو اڑا ، جام نگر اور آدم پور کے ہوائی اڈوں پر ٹھیک ٹھیک نشانے لگا کر بھارت کی فضائی قوت کو مفلوج کر کے رکھ دیا ۔ ہمارے بہادر ہوا بازوں نے سیبر طیاروں کی مدد سے وہ کارنامے انجام دیے کہ دنیا اش اش کر اُٹھی ۔ سکواڈرن لیڈر محمد محمود عالم نے اس جنگ میں ناقابل یقین کارنامہ انجام دیا ۔ اُنھوں نے ایک ہی فضائی جھڑپ میں دشمن کے پانچ ہنٹر طیارے تباہ کر کے عالمی ریکارڈ قائم کیا ۔ انھیں دو بار ستارہ جرات سے نوازا گیا ۔ اس جنگ میں ہندوستانی فضائیہ کے ایک سو دس طیارے تباہ ہوئے ۔ اس جنگ میں پاک بحریہ بھی کسی سے پیچھے نہ رہی ۔ اُس نے وطن عزیز کی سمندری حدود کی حفاظت بہترین انداز میں کی ۔ پاک بحریہ نے اپنے سے کئی گنا دشمن کی بحری طاقت کا غرور خاک میں ملا دیا ۔ ہمارے بحری جوانوں نے حملہ کر کے راتوں رات دوارکا کا مضبوط بحری اڈا تباہ کر دیا ۔ پاک بحریہ نے دشمن کو پاکستان پر حملہ کرنے کا موقع ہی نہ دیا ۔ اس جنگ نے دنیا والوں کو دکھا دیا کہ صرف جنگی دستے اور فوجی برتری ہی نہیں بلکہ اتحاد اور جرأت ، یقین محکم اور دھرتی سے محبت ہی وہ جذبے ہیں ، جو کسی جنگ میں کامیابی کا سبب بنتے ہیں ۔ پاک فوج اور اُس کے شانہ بشانہ پوری قوم نے جس ہمت و جواں مردی کے ساتھ وطن کا دفاع کیا ، اس کی یاد تازہ رکھنے کے لیے ہم ہر سال چھے ستمبر کو یوم دفاع مناتے ہیں ۔ اس روز ٹیلیویژن اور ریڈیو پر خصوصی پروگرام نشر ہوتے ہیں ۔ اخبارات خصوصی ایڈیشن شائع کرتے ہیں ۔ پوری قوم اپنے شہداء کی قربانیوں کو خراج عقیدت پیش کرتی ہے ۔ اس روز ہم تجدید عہد کرتے ہیں کہ وطن کے دفاع کی خاطر کسی بڑی سے بڑی قربانی سے بھی دریغ نہیں کریں گے ۔ جس طرح ۱۹۶۵ء میں دس کروڑ پاکستانی امتحان اور آزمائش کی گھڑی میں سرخرو ہوئے تھے ہم بھی مشکل گھڑی میں پیچھے نہیں ہٹیں گے اور مادر وطن کی عزت پر حرف نہیں آنے دیں گے ۔ اللہ تعالیٰ ہمارے جذبوں کو سلامت رکھے اور پاکستان کو قائم و دائم رکھے  آمین ۔","ہر قوم کے اپنے تہوار ہوتے ہیں اور ہر قوم انھیں اپنے طریقے سے مناتی ہے ۔ ان میں سے کچھ تہوار مذہبی نوعیت کے ہوتے ہیں مثال کے طور پر ہم عید میلاد النبی صلی اللہ علیہ وآلہ وسلم عید الفطر اور عید الاضحی کے دن مذہبی عقیدت و احترام سے مناتے ہیں ۔ اسی طرح قوموں اور ملکوں کی تاریخ میں کچھ دن خاص اہمیت رکھتے ہیں ۔ مثال کے طور پر یوم پاکستان ، یوم آزادی ، یوم تکبیر ، یوم دفاع ، یومِ اقبال اور یوم قائداعظم وغیرہ ۔ ہم ہر سال چھے ستمبر کو یوم دفاع مناتے ہیں ۔ یہ دن ہمیں ۱۹۶۵ء کی یاد دلاتا ہے ، جب لاہور کے قریب واہگہ کی سرحد پر بسنے والے پاکستانی دن بھر کے کام کاج سے تھکے ہارے گہری نیند سو رہے تھے کہ اچانک توپوں کی گھن گرج نے ان کو جگا دیا ۔ ہمارے پڑوسی ملک بھارت نے رات کی تاریکی میں ہم پر ہلا بول دیا تھا ۔ سترہ روز تک جاری رہنے والی اس جنگ میں بھارت نے منہ کی کھائی ۔ ہم نے اللہ تعالیٰ کے فضل سے ہر محاذ پر اس کے دانت کھٹے کیے ۔ اس جنگ میں واہگہ کے محاذ پر میجر راجا عزیز بھٹی اور میجر شفقت بلوچ نے بہادری اور شجاعت کی ایک نئی داستان رقم کی ۔ راجا عزیز بھٹی نے اس محاذ پر دشمن کو ناکوں چنے چبوائے ۔ واہگہ کے محاذ پر راجا عزیز بھٹی اور میجر شفقت بلوچ نے عزم و شجاعت کا زبردست مظاہرہ کیا ۔ وطن کے دفاع میں اپنی جان کا نذرانہ پیش کرنے والے راجا عزیز بھٹی کو نشان حیدر کے اعزاز سے نوازا گیا ۔ لاہور کے علاوہ قصور کے محاذ پر بھی شکست بھارتی فوج کا مقدر ٹھہری ۔ ابھی جنگ کو شروع ہوئے چوبیس گھنٹے بھی نہ گزرے تھے کہ بھارتی فوج نے سیالکوٹ کا رخ کیا ۔ بھارت نے پانچ سو ٹینکوں اور پچاس ہزار فوج کے ساتھ حملہ کیا تھا ۔ پورے ملک کی طرح سیالکوٹ کے غیور شہریوں نے بھی اپنی فوج کا بھرپور ساتھ دیا اور اللہ تعالیٰ کی نصرت کے بل بوتے پر چونڈہ کا محاذ بھارتی ٹینکوں کا قبرستان بن گیا ۔ سترہ روزہ اس جنگ میں فضاؤں پر ہمارے شاہینوں کا راج رہا ۔ اُنھوں نے دنیا کو بتا دیا کہ صحرا است که دریا است بال و پر ما است عقابی نگاہ رکھنے والے ہوا بازوں نے پٹھان کوٹ ، بلو اڑا ، جام نگر اور آدم پور کے ہوائی اڈوں پر ٹھیک ٹھیک نشانے لگا کر بھارت کی فضائی قوت کو مفلوج کر کے رکھ دیا ۔ سکواڈرن لیڈر محمد محمود عالم نے اس جنگ میں ناقابل یقین کارنامہ انجام دیا ۔ اُنھوں نے ایک ہی فضائی جھڑپ میں دشمن کے پانچ ہنٹر طیارے تباہ کر کے عالمی ریکارڈ قائم کیا ۔ جس طرح ۱۹۶۵ء میں دس کروڑ پاکستانی امتحان اور آزمائش کی گھڑی میں سرخرو ہوئے تھے ہم بھی مشکل گھڑی میں پیچھے نہیں ہٹیں گے اور مادر وطن کی عزت پر حرف نہیں آنے دیں گے ۔ اللہ تعالیٰ ہمارے جذبوں کو سلامت رکھے اور پاکستان کو قائم و دائم رکھے  آمین ۔"
زراعت کی اہمیت,"زراعت اور انسان کا بہت پرانا ساتھ ہے ، بلکہ اگر یہ کہا جائے ، تو بےجا نہ ہو گا کہ جب سے انسان نے دنیا میں قدم رکھا ، زراعت کا کا م شروع ہو گیا ۔ جب تک یہ دُنیا باقی رہے گی ، زراعت کی اہمیت باقی رہے گی ۔ اس کی وجہ یہ ہے کہ انسان زندہ رہنے کے لیے کھانے پر مجبور ہے ۔ یہ زراعت کا شعبہ ہی تو ہے ، جو انسانی خوراک پیدا کرنے میں دن رات لگا رہتا ہے ۔ ہمارا پیارا ملک پاکستان ایک زرعی ملک ہے ۔ پاکستان کی تقریباً ستر فیصد آبادی دیہات میں رہتی ہے ۔ دیہات میں رہنے والوں کی اکثریت زراعت کے شعبے سے منسلک ہے ۔ یہ لوگ کھیتی باڑی کرتے ہیں اور ملک کی غذائی ضروریات پوری کرنے کی کوشش کرتے ہیں ۔ ان کی شبانہ روز محنت کی بدولت زرعی پیداوار میں اضافہ ہو رہا ہے ۔ پاکستان کے لیے زراعت بہت زیادہ اہمیت رکھتی ہے ۔ اس سے ملک کی معیشت مضبوط ہوتی ہے ۔ یہی وجہ ہے کہ زراعت کو پاکستان کی ریڑھ کی ہڈی تصور کیا جاتا ہے ۔ انسانی جسم میں ریڑھ کی ہڈی کی اہمیت سے آپ بخوبی آگاہ ہیں ۔ اگر خدانخواستہ ریڑھ کی ہڈی میں کوئی نقص واقع ہو جائے ، تو انسانی جسم مفلوج ہو کر رہ جاتا ہے ، بالکل اسی طرح ہمارے ملک کے لیے زراعت اہم ہے ۔ اگر یہ شعبہ کمزور پڑ جائے تو اس سے ملک کمزور پڑ جاتا ہے ۔ اس کے برعکس اگر زراعت کا شعبہ ترقی کرے تو اس سے ملک ترقی کرتا ہے ۔ زندگی کے ہر شعبے میں سائنس کا عمل دخل دیکھا جا سکتا ہے ۔ زراعت کے شعبے میں بھی سائنس نے انقلاب برپا کر دیا ہے ۔ آج سے چالیس سال قبل کھیتی باڑی کے سارے کام انسانی ہاتھوں اور ڈھور ڈنگروں کی مدد سے انجام پاتے تھے ۔ کھیت میں ہل چلانے ، کنویں سے پانی نکالنے ، گندم کی گہائی کرنے اور گنے سے رس نکالنے کے تمام کاموں کے لیے ڈھور ڈنگروں سے کام لیا جاتا تھا ۔ اب سائنسدانوں نے کھیتی باڑی کے ہر کام کے لیے مشینیں ایجاد کر لی ہیں ۔ ٹریکٹر کی مدد سے ہل چلایا جاتا ہے ، ہارویسٹر کی مدد سے فصل کی کٹائی اور گہائی کا کام ایک ساتھ عمل میں آتا ہے ۔ ٹیوب ویل سے کھیت سیراب کیے جاتے ہیں ۔ غرض کسان کے کام میں تیزی آ گئی ہے ۔ اس سے کام پہلے کی نسبت تیز رفتاری سے ہوتا ہے ۔ زرعی سائنسدان دن رات تجربات کرتے رہتے ہیں ۔ وہ خوب سے خوب تر کی تلاش میں نئے نئے بیج نکالتے رہتے ہیں ۔ یہ نئے بیج زیادہ پیداوار دیتے ہیں ۔ اس کے علاوہ ان میں بیماریوں کے خلاف قوت مدافعت بھی زیادہ پائی جاتی ہے ۔ ان بیجوں کی بدولت فی ایکڑ پیداوار میں خاطر خواہ اضافہ ہوا ہے ۔ اس اضافے سے ملک کو بہت زیادہ فائدہ ہوتا ہے ۔ زیادہ پیداوار ہو گی تو ملک خوراک کے معاملے میں خود کفیل ہو گا ۔ اُسے خوراک کے معاملے میں دوسرے ملکوں کا محتاج نہیں ہونا پڑے گا ۔ اگر باہر سے خوراک درآمد کی جائے ، تو اس پر قیمتی زرمبادلہ خرچ ہوتا ہے ۔ اس کے برعکس اگر ہم اپنی ضرورت سے زائد اناج پیدا کریں ، تو ہم اسے دوسرے ملکوں کو برآمد کر سکتے ہیں ۔ اس طرح ہم قیمتی زرمبادلہ کما سکتے ہیں ۔ اللہ تعالیٰ نے پاکستان کو بہترین وسائل سے نوازا ہے ۔ خاص طور پر پنجاب کی زمین اپنی زرخیزی کے اعتبار سے اپنی مثال آپ ہے ۔ پاکستان کے نہری نظام کا شمار دنیا کے آب پاشی کے بہترین نظاموں میں کیا جاتا ہے ۔ اللہ تعالیٰ کے فضل سے ہم گندم کی پیداوار میں خود کفالت کا درجہ حاصل کر چکے ہیں ۔ ہم اسے برآمد کرتے ہیں ۔ اسی طرح پاکستانی چاول کی دنیا میں بڑی مانگ ہے ۔ نارووال ، سیالکوٹ ، شیخوپورہ ، گوجرانوالا اور حافظ آباد میں اُگنے والے چاول اپنی خوشبو کے لحاظ سے بےمثال ہیں ۔ پاکستان کی ایک اہم برآمدی فصل کپاس بھی ہے ۔ اسے ہم بیرونی ملکوں میں برآمد کر کے بہت سا زرمبادلہ کماتے ہیں ۔ زراعت کی اہمیت یہ بھی ہے کہ بہت سی فیکٹریاں ایسی ہیں ، جن کا دارومدار زراعت پر ہے ۔ مثال کے طور پر آٹے اور چاول کی ملیں ، خوردنی تیل بنانے ، دھاگا اور کپڑا بنانے کے کارخانے سب زراعت کے ساتھ وابستہ ہیں ۔ یوں زراعت کی ترقی کے ساتھ صنعتی ترقی بھی ممکن ہوتی ہے ۔ خوردنی تیل نکالنے کے لیے روغنی اجناس کی ضرورت ہوتی ہے ۔ ہمارے ملک میں سورج مکھی ، کینولا وغیرہ سے خوردنی تیل نکالا جاتا ہے ۔ ہمارے ملک میں روغنی اجناس اس مقدار میں پیدا نہیں ہو رہیں ، جتنی ان کی ضرورت ہے۔ اس لیے ہم بیرونی ممالک سے پام آئل درآمد کرنے پر مجبور ہیں ۔ اسی طرح ہمارے ہاں چینی کی ضروریات بھی بڑھ گئی ہیں ۔ ملک میں پیدا ہونے والی چینی ہماری ضرورتوں کے لیے ناکافی ہے ۔ مجبوراً ہمیں چینی بھی باہر سے منگوانی پڑتی ہے ۔ ہمیں روغنی اجناس اور گنے کی پیداوار میں اضافہ کرنے کی ضرورت ہے تاکہ ہم اپنی خوردنی تیل اور چینی کی ضروریات پوری کرنے کے لیے کسی کے محتاج نہ ہوں ۔ گندم ، چاول اور دالوں کے علاوہ سبزیاں اور پھل بھی انسانی خوراک کا حصہ ہیں ۔ ہمارے ملک میں ہر طرح کی سبزیاں پیدا ہوتی ہیں ۔ اب تو جدید طریقوں کی مدد سے بےموسمی سبزیاں بھی اُگائی جا رہی ہیں ۔ ہمارے ملک میں پیدا ہونے والا آم دُنیا میں بےحد پسند کیا جاتا ہے ۔ اسی طرح ہمارے ہاں پیدا ہونے والے کینو کو بھی اس کی عمدہ کوالٹی کی بدولت پسند کی نظر سے دیکھا جاتا ہے ۔ ان پھلوں کی برآمد سے ہم زرمبادلہ کماتے ہیں ۔ زراعت سے وابستہ دیگر شعبوں میں پولٹری فارم ، ڈیری فارم اور فش فارم بھی شامل ہیں ۔ دیہات میں ہر گھر میں کوئی نہ کوئی پالتو جانور پالا جاتا ہے ۔ اکثر گھروں میں گائے یا بھینس ہوتی ہے ۔ کچھ لوگ بھیڑ بکریاں پالتے ہیں ۔ ڈیری فارم میں اعلیٰ نسل کے دُودھ دینے والے جانور رکھے جاتے ہیں ۔ ان جانوروں سے دودھ ، مکھن ، گھی کے علاوہ گوشت بھی حاصل ہوتا ہے ۔ ان کی کھالوں سے چمڑے کے کارخانے چلتے ہیں ۔ ان کا گوبر قدرتی کھاد کا کام دیتا ہے ۔ کئی کسان پولٹری فارم کا کاروبار بھی کرتے ہیں ۔ پولٹری فارم سے انڈوں کے علاوہ گوشت کی ضروریات پوری ہوتی ہیں ۔ ہمارے کچھ کسان بھائیوں نے مچھلی کے فارم بھی بنا رکھے ہیں ۔ ان سے ہمیں مچھلی کا گوشت حاصل ہوتا ہے ۔ اگر ملک کو خوش حال کرنا ہے ، تو ہمیں کسان کو خوش حال کرنا ہو گا ۔ اگر ہم زراعت کو ترقی دیں ، تو ہم اپنے پاؤں پر خود کھڑے ہو سکتے ہیں ۔ ہم غیرملکی امداد سے بےنیاز ہو سکتے ہیں ۔ ہم قیمتی زرمبادلہ بچا سکتے ہیں مگر اس کے لیے ایک ہی نسخہ ہے ، اور وہ یہ کہ ہم اپنے کسان بھائیوں کو زیادہ سے زیادہ سہولتیں دیں ۔ ہم انھیں سستے اور معیاری بیج فراہم کریں ۔ ہم کھاد ، زرعی ادویات اور زرعی مشینری کو سستا کر دیں ۔ کسانوں کو ٹریکٹر اور ٹیوب ویل چلانے کے لیے رعایتی نرخوں پر تیل فراہم کریں ۔ ہمارا ہمسایہ ملک بھارت اپنے کسانوں کو مفت بجلی فراہم کر رہا ہے ۔ ہمیں بھی چاہیے کہ ہم اپنے کسانوں کی مشکلات کو کم کریں ۔ اگر ہم نے ایسا کیا ، تو ہمارا ملک زراعت کے میدان میں بہت ترقی کرے گا ۔","زراعت اور انسان کا بہت پرانا ساتھ ہے ، بلکہ اگر یہ کہا جائے ، تو بےجا نہ ہو گا کہ جب سے انسان نے دنیا میں قدم رکھا ، زراعت کا کا م شروع ہو گیا ۔ پاکستان کی تقریباً ستر فیصد آبادی دیہات میں رہتی ہے ۔ پاکستان کے لیے زراعت بہت زیادہ اہمیت رکھتی ہے ۔ یہی وجہ ہے کہ زراعت کو پاکستان کی ریڑھ کی ہڈی تصور کیا جاتا ہے ۔ آج سے چالیس سال قبل کھیتی باڑی کے سارے کام انسانی ہاتھوں اور ڈھور ڈنگروں کی مدد سے انجام پاتے تھے ۔ اب سائنسدانوں نے کھیتی باڑی کے ہر کام کے لیے مشینیں ایجاد کر لی ہیں ۔ ٹریکٹر کی مدد سے ہل چلایا جاتا ہے ، ہارویسٹر کی مدد سے فصل کی کٹائی اور گہائی کا کام ایک ساتھ عمل میں آتا ہے ۔ ٹیوب ویل سے کھیت سیراب کیے جاتے ہیں ۔ زرعی سائنسدان دن رات تجربات کرتے رہتے ہیں ۔ وہ خوب سے خوب تر کی تلاش میں نئے نئے بیج نکالتے رہتے ہیں ۔ ان بیجوں کی بدولت فی ایکڑ پیداوار میں خاطر خواہ اضافہ ہوا ہے ۔ اللہ تعالیٰ نے پاکستان کو بہترین وسائل سے نوازا ہے ۔ خاص طور پر پنجاب کی زمین اپنی زرخیزی کے اعتبار سے اپنی مثال آپ ہے ۔ پاکستان کے نہری نظام کا شمار دنیا کے آب پاشی کے بہترین نظاموں میں کیا جاتا ہے ۔ اللہ تعالیٰ کے فضل سے ہم گندم کی پیداوار میں خود کفالت کا درجہ حاصل کر چکے ہیں ۔ اسی طرح پاکستانی چاول کی دنیا میں بڑی مانگ ہے ۔ نارووال ، سیالکوٹ ، شیخوپورہ ، گوجرانوالا اور حافظ آباد میں اُگنے والے چاول اپنی خوشبو کے لحاظ سے بےمثال ہیں ۔ پاکستان کی ایک اہم برآمدی فصل کپاس بھی ہے ۔ زراعت سے وابستہ دیگر شعبوں میں پولٹری فارم ، ڈیری فارم اور فش فارم بھی شامل ہیں ۔ ڈیری فارم میں اعلیٰ نسل کے دُودھ دینے والے جانور رکھے جاتے ہیں ۔ ان جانوروں سے دودھ ، مکھن ، گھی کے علاوہ گوشت بھی حاصل ہوتا ہے ۔ ان کی کھالوں سے چمڑے کے کارخانے چلتے ہیں ۔ ان کا گوبر قدرتی کھاد کا کام دیتا ہے ۔ پولٹری فارم سے انڈوں کے علاوہ گوشت کی ضروریات پوری ہوتی ہیں ۔ اگر ہم زراعت کو ترقی دیں ، تو ہم اپنے پاؤں پر خود کھڑے ہو سکتے ہیں ۔ ہم غیرملکی امداد سے بےنیاز ہو سکتے ہیں ۔ ہم قیمتی زرمبادلہ بچا سکتے ہیں مگر اس کے لیے ایک ہی نسخہ ہے ، اور وہ یہ کہ ہم اپنے کسان بھائیوں کو زیادہ سے زیادہ سہولتیں دیں ۔ ہم انھیں سستے اور معیاری بیج فراہم کریں ۔ ہم کھاد ، زرعی ادویات اور زرعی مشینری کو سستا کر دیں ۔"
ابتدائی طبی امداد,"آپ نے ابتدائی طبی امداد کے الفاظ تو سنے ہوں گے ۔ کبھی آپ نے غور کیا کہ یہ ابتدائی طبی امداد ہوتی کیا ہے ؟ جیسا کہ نام سے ظاہر ہے یہ وہ امداد ہے ، جو کسی حادثے کا شکار ہونے والے شخص کو فوری طور پر بہم پہنچائی جاتی ہے ۔ اس امداد کی بدولت متاثرہ فرد کی زندگی بچانے میں مدد ملتی ہے ۔ اس کے علاوہ یہ امداد صورت حال کو مزید بگڑنے سے بچاتی ہے اور متاثرہ شخص قدرے افاقہ محسوس کرتا ہے ۔ ابتدائی طبی امداد کو انگریزی میں فرسٹ ایڈ کہتے ہیں ۔ وہ ڈبا یا تھیلا جس میں ابتدائی طبقی امداد کا سامان موجود ہوتا ہے ، اُسے فرسٹ ایڈ باکس یا فرسٹ ایڈ کٹ کہتے ہیں ۔ اس کٹ میں کیا سامان ہوتا ہے اور اسے کیسے استعمال کرتے ہیں ، اس کے لیے ابتدائی طبی امداد کی باقاعدہ تربیت حاصل کرنا پڑتی ہے ۔ کسی بھی وقت کہیں بھی حادثہ پیش آ سکتا ہے ، اس لیے ابتدائی طبی امداد کی ضرورت کسی وقت بھی پڑ سکتی ہے ۔ فیکٹریوں اور کارخانوں میں کام کرنے والوں کو کسی بھی وقت چوٹ آ سکتی ہے ۔ کسی مشین میں جسم کا کوئی حصہ آ کر زخمی ہو سکتا ہے ، سڑک پر چلتے ہوئے کسی موٹر گاڑی سے ٹکر ہو سکتی ہے ، اسکول میں کھیلتے ہوئے کوئی کھلاڑی گر سکتا ہے یا جسم کے کسی حصے پر گیند لگ سکتی ہے ، گھر میں پاؤں پھسل سکتا ہے ، باورچی خانے میں کام کرتے ہوئے ذرا سی بےاحتیاطی سے کپڑوں میں آگ لگ سکتی ہے ، بجلی کا کوئی جھٹکا لگ سکتا ہے ، کوئی خطرناک چیز مثلاً بچھو یا سانپ ڈس سکتا ہے ، نہر یا دریا میں نہاتے ہوئے کوئی ڈوب سکتا ہے ۔ اگر ابتدائی طبی امداد کی تربیت حاصل کر رکھی ہو اور اس سے متعلقہ صندوقچه پاس ہو تو متاثرہ فرد کو بروقت طبی امداد فراہم کی جا سکتی ہے ۔ آج کل حکومت نے ریسکیو 1122 کے نام سے ایک محکمہ قائم کر رکھا ہے ۔ اس محکمے کے قیام کا مقصد کسی بھی حادثے کا شکار ہونے والے فرد یا افراد کو فوری طور پر مدد بہم پہنچانا ہے ۔ عوام کی مدد پر کمر بستہ ریسکیو 1122 کے اہلکار ہر وقت مستعد رہتے ہیں ۔ کہیں آگ لگ جائے سڑک پر کوئی حادثہ رونما ہو جائے ، کوئی کشتی دریا میں الٹ جائے ، کنویں کی کھدائی کے دوران مزدور دب جائیں کسی کو دل کا دورہ پڑ جائے یا کوئی اور ہنگامی صورت حال پیدا ہو جائے ، تو یہ نوجوان منٹوں میں جائے حادثہ پر پہنچ جاتے ہیں ۔ اس محکمے کے اہلکاروں کے علاوہ ہر فرد کا فرض ہے کہ اُسے ابتدائی طبی امداد کی چند ضروری باتوں کا پتا ہو تاکہ ضرورت پڑنے پر وہ متاثرہ شخص کے لیے کچھ نہ کچھ کر سکے ۔ مثال کے طور پر یہ بات سب کو معلوم ہونی چاہیے کہ اگر سانپ کاٹ لے ، تو متاثرہ جگہ کو دل کی سطح سے نیچے رکھیں تاکہ زہر کی دل تک پہنچنے کی رفتار ست ہو جائے ۔ زخمی جگہ سے دو انچ اوپر پٹی یا کپڑا باندھ دیں ۔ جتنی جلد ممکن ہو ، متاثرہ فرد کو ہسپتال تک پہنچانے کی کوشش کریں ۔ اسی طرح اگر کوئی شخص پانی میں ڈوب گیا ہو ، تو اُسے پانی سے باہر نکال کر نبض دیکھی جائے ۔ ڈوبنے والے شخص کے پیٹ میں پانی بھر جاتا ہے ۔ اسے بروقت نکالنا ضروری ہوتا ہے ۔ اس مقصد کے لیے متاثر شخص کو الٹا لٹا کر اس کی پیٹھ کو تھپتھپانا مناسب ہے ۔ چھوٹے بچے ہر چیز کے ساتھ چھیڑ چھاڑ کرتے رہتے ہیں ۔ بعض اوقات وہ بجلی کے پلگوں میں اپنی انگلیاں ٹھونس لیتے ہیں ۔ کبھی ایسا بھی ہوتا ہے کہ بجلی کے کسی ننگے تار سے ہمارا جسم چھو جاتا ہے ، جس سے ہمیں جھٹکا محسوس ہوتا ہے ۔ کبھی یوں بھی ہوتا ہے کہ آدمی بجلی کے تار یا بجلی سے چلنے والی کسی مشین کے ساتھ چمٹ کر رہ جاتا ہے ۔ ایسی صورت میں سب سے پہلا کام یہ کرنا چاہیے کہ اسے بجلی کے تار یا مشین سے الگ کیا جائے ۔ سوئچ کو بند کریں اور پلگ نکال دیں ، بلکہ بہتر ہے کہ مین سوئچ بند کر دیا جائے یا فیوز نکال دیا جائے ۔ متاثرہ فرد کو ننگے ہاتھوں سے مت چھوئیں کیوں کہ اس کے جسم میں بجلی کا کرنٹ موجود ہوتا ہے ۔ یہ کرنٹ چھونے والے شخص کے جسم میں منتقل ہو جاتا ہے ۔ غیرموصل اشیا ایسی اشیا جن میں سے بجلی کا کرنٹ نہ گزر سکے مثلاً لکڑی ، کاغذ ، پلاسٹک وغیرہ کی مدد سے متاثرہ فرد کو الگ کریں ۔ یہ خیال رکھا جائے کہ الگ کرتے وقت ، جس جگہ آپ کھڑے ہوں وہ گیلی نہ ہو ۔ متاثرہ شخص کے اوپر کمبل ڈال دیں ۔ اس کے بعد سب سے پہلے یہ دیکھیں کہ آیا نظام تنفس بحال ہے ۔ اگر سانس رک گیا ہے یا سست رفتار سے آ رہا ہے ، تو مصنوعی طور پر تنفس کا بندوبست کریں ۔ باقی جسم کی نسبت سر کو نیچار کھیں ۔ متاثرہ شخص کو زیادہ ہلنے جلنے نہ دیں ۔ کوئی لمحہ ضائع کیے بغیر قریبی ہسپتال میں پہنچانے کا بندوبست کریں ۔ اگر کسی کو آگ لگ جائے تو اُس پر کمبل وغیرہ پھینک کر آگ کو بجھانے کی کوشش کریں ۔ کمرے یا سامان کو آگ لگی ہو تو ریت پھینکنے سے آگ بجھانے میں مدد ملتی ہے ۔ آگ سے جھلس جانے والے حصوں پر مرہم وغیرہ لگائیں متاثرہ فرد کو ہسپتال پہنچائیں ۔ گرمیوں کے موسم میں دھوپ میں سخت کام کرنے سے لو لگ جاتی ہے ۔ عام طور پر بچے یا بڑی عمر کے لوگ اس کا شکار ہوتے ہیں ۔ جسم میں پانی کی شدید کمی واقع ہو جاتی ہے ۔ جسم کا درجہ حرارت ایک سو چار ڈگری فارن ہائیٹ سے زیادہ بڑھے جاتا ہے ۔ متاثرہ فرد بےہوش ہو جاتا ہے ۔ دل کی دھڑکن تیز ہو جاتی ہے ۔ خون کا دباؤ کم یا زیادہ ہو سکتا ہے ۔ سر کے بھاری پن کی شکایت ہو سکتی ہے ۔ متلی آ سکتی ہے ۔ اگر کسی فرد کو کو لگ جائے ، تو فوری طور پر اُسے دھوپ سے سائے میں لے کر جائیں ، ٹھنڈی جگہ رکھیں ، ٹھنڈا پانی یا مشروبات پلائیں اور جتنی جلدی ہو سکے ، اُسے ہسپتال پہنچائیں ۔ یاد رکھیں ! ان باتوں پر ہم سب کو عمل کرنا چاہیے ۔ اگر ہمارے آس پاس کوئی شخص طبی امداد کا مستحق ہو تو ہمیں اس کی حتی الوسع مدد کرنی چاہیے ۔ ساتھ ہی ہمیں کوئی حصہ ضائع کیے بغیر ریسکیو 1122 پر فون کر کے انھیں مدد کے لیے طلب کرنا چاہیے ۔","آپ نے ابتدائی طبی امداد کے الفاظ تو سنے ہوں گے ۔ جیسا کہ نام سے ظاہر ہے یہ وہ امداد ہے ، جو کسی حادثے کا شکار ہونے والے شخص کو فوری طور پر بہم پہنچائی جاتی ہے ۔ ابتدائی طبی امداد کو انگریزی میں فرسٹ ایڈ کہتے ہیں ۔ وہ ڈبا یا تھیلا جس میں ابتدائی طبقی امداد کا سامان موجود ہوتا ہے ، اُسے فرسٹ ایڈ باکس یا فرسٹ ایڈ کٹ کہتے ہیں ۔ فیکٹریوں اور کارخانوں میں کام کرنے والوں کو کسی بھی وقت چوٹ آ سکتی ہے ۔ اگر ابتدائی طبی امداد کی تربیت حاصل کر رکھی ہو اور اس سے متعلقہ صندوقچه پاس ہو تو متاثرہ فرد کو بروقت طبی امداد فراہم کی جا سکتی ہے ۔ آج کل حکومت نے ریسکیو 1122 کے نام سے ایک محکمہ قائم کر رکھا ہے ۔ عوام کی مدد پر کمر بستہ ریسکیو 1122 کے اہلکار ہر وقت مستعد رہتے ہیں ۔ کہیں آگ لگ جائے سڑک پر کوئی حادثہ رونما ہو جائے ، کوئی کشتی دریا میں الٹ جائے ، کنویں کی کھدائی کے دوران مزدور دب جائیں کسی کو دل کا دورہ پڑ جائے یا کوئی اور ہنگامی صورت حال پیدا ہو جائے ، تو یہ نوجوان منٹوں میں جائے حادثہ پر پہنچ جاتے ہیں ۔ مثال کے طور پر یہ بات سب کو معلوم ہونی چاہیے کہ اگر سانپ کاٹ لے ، تو متاثرہ جگہ کو دل کی سطح سے نیچے رکھیں تاکہ زہر کی دل تک پہنچنے کی رفتار ست ہو جائے ۔ اسی طرح اگر کوئی شخص پانی میں ڈوب گیا ہو ، تو اُسے پانی سے باہر نکال کر نبض دیکھی جائے ۔ کبھی یوں بھی ہوتا ہے کہ آدمی بجلی کے تار یا بجلی سے چلنے والی کسی مشین کے ساتھ چمٹ کر رہ جاتا ہے ۔ ایسی صورت میں سب سے پہلا کام یہ کرنا چاہیے کہ اسے بجلی کے تار یا مشین سے الگ کیا جائے ۔ غیرموصل اشیا ایسی اشیا جن میں سے بجلی کا کرنٹ نہ گزر سکے مثلاً لکڑی ، کاغذ ، پلاسٹک وغیرہ کی مدد سے متاثرہ فرد کو الگ کریں ۔ یہ خیال رکھا جائے کہ الگ کرتے وقت ، جس جگہ آپ کھڑے ہوں وہ گیلی نہ ہو ۔ آگ سے جھلس جانے والے حصوں پر مرہم وغیرہ لگائیں متاثرہ فرد کو ہسپتال پہنچائیں ۔ گرمیوں کے موسم میں دھوپ میں سخت کام کرنے سے لو لگ جاتی ہے ۔ جسم میں پانی کی شدید کمی واقع ہو جاتی ہے ۔ اگر کسی فرد کو کو لگ جائے ، تو فوری طور پر اُسے دھوپ سے سائے میں لے کر جائیں ، ٹھنڈی جگہ رکھیں ، ٹھنڈا پانی یا مشروبات پلائیں اور جتنی جلدی ہو سکے ، اُسے ہسپتال پہنچائیں ۔ ساتھ ہی ہمیں کوئی حصہ ضائع کیے بغیر ریسکیو 1122 پر فون کر کے انھیں مدد کے لیے طلب کرنا چاہیے ۔"
شہید کی جو موت ہے وہ قوم کی حیات ہے,"یہ ایک ایسے لڑکے کی کہانی ہے جو بچپن میں اپنے نانا کے تمغے سینے پر سجائے اکڑ اکٹر کر گاؤں کی گلیوں میں پھرا کرتا تھا ۔ اُسے فوج میں بھری ہونے کا شوق تھا ۔ فوج میں بھرتی کرنے والی ٹیم اس کے گاؤں میں آئی اور وہ فوج میں بھرتی ہو گیا ۔ اُسے اپنے خوابوں کی تعبیر مل گئی ۔ تربیت مکمل ہونے کے بعد اُسے ٹینک ڈرائیور بنا دیا گیا ۔ ۱۹۷۱ء کی جنگ میں وہ شکر گڑھ کے محاذ پر تھا ۔ دشمن کا جارحانہ منصوبہ یہ تھا کہ شکر گڑھ کے سرحدی علاقے سے پیش قدمی کرتے ہوئے ظفروال ، نارووال اور پسرور تک قبضہ کر لیا جائے ۔ ایسا پیدل فوج اور ٹینکوں کی مدد سے ہونا تھا ۔ دسمبر کی رات سب دفاعی مورچوں میں موجود تھے ۔ یہ نوجوان بےچینی کے عالم میں دو تین بار سکواڈرن کمانڈر کے ٹینٹ کے پاس گیا ، مگر کچھ کہے بغیر واپس آ گیا ۔ آخر سکواڈرن کمانڈر نے پوچھا جوان ! کیا بات ہے ؟ تم میرے پاس آئے مگر ملے بغیر چلے گئے ۔ ابھی نوجوان کچھ کہ نہیں پایا تھا کہ سکواڈرن کمانڈر نے کہا مجھے معلوم ہے خدا نے تمھیں بیٹے سے نوازا ہے ۔ بہت بےتاب ہو اسے دیکھنے کو ۔ چھٹی چاہیے ؟ نہیں سر ! درخواست کرنے آیا ہوں ۔ میری ڈیوٹی تبدیل کر دیں ، میں آگے جانا چاہتا ہوں ۔ مجھے آپ مشین گن سیکشن میں بھیج دیں ۔ میں لڑائی میں براہ راست حصہ لینا چاہتا ہوں ۔ نوجوان نے پرعزم لہجے میں اپنی خواہش کا اظہار کیا ۔ ٹھیک ہے میں تمھیں رائفل ٹروپ میں بھیج دیتا ہوں ۔ تم اسلحہ سپلائی کرنے والی گاڑی پر ڈیوٹی کرو گے اور پھر جب موقع ملے مشین گن پر اپنا شوق بھی پورا کر لینا ۔ کمانڈر نے کہا ۔ نوجوان اجازت ملنے پر بےحد خوش ہوا ۔ اُس نے کمانڈر کو سلیوٹ کیا اور واپس آ گیا ۔ دسمبر کو دشمن نے ایک ٹینک رجمنٹ اور انفنٹری بٹالین کے ساتھ حملہ کیا ۔ ایک دن کی لڑائی کے بعد دشمن نے ہمارے دو دیہات وڈھالا گوجراں اور ٹھاکردوارا پر قبضہ کر لیا ۔ اس لڑائی میں ہمارے بہت سے جوان شہید بھی ہوئے ۔ اب دشمن کے حملے کا رخ رائفل ٹروپ کی طرف تھا ۔ یہ نوجوان رائفل ٹروپ کو اسلحہ پہنچاتا رہا ۔ ساتھ ہی ساتھ وہ ٹروپ کمانڈرز کو پیغام رسانی کا کام بھی انجام دیتا رہا ۔ دسمبر کو ہرڑخورد اور ہرڑکلاں کے علاقے میں دشمن کی حرکات و سکنات کا جائزہ لینے کے لیے چند نوجوانوں کو بھیجا گیا ۔ ان میں یہ نوجوان بھی شامل تھا ۔ اب جنگ پیچیدہ مرحلے میں داخل ہو چکی تھی ۔ ہر طرف دھوئیں کے بادل اُٹھ رہے تھے ۔ دھماکوں کی آوازوں سے کان بہرے ہو رہے تھے ۔ کسی خطرے کو خاطر میں نہ لاتے ہوئے یہ نوجوان آگے اور آگے بڑھتا گیا ۔ وہ ایک اونچی ٹیکری پر چڑھا ۔ اسے دشمن کی ایک ٹینک رجمنٹ دائیں طرف سے آگے بڑھتی دکھائی دی ۔ کوئی لمحہ ضائع کیے بغیر نوجوان اپنی پوزیشن پر واپس آیا ۔ اس کی اطلاع پر رائفل ٹروپ نے اپنی پوزیشنیں ٹھیک کیں ۔ نوجوان راہنمائی کرتے ہوئے اپنے ٹینکوں کے آگے آگے دوڑتا گیا ۔ اس نے ایسے نشانے لگوائے کہ دشمن کے کئی ٹینک تباہ ہو گئے ۔ اب دشمن نے اپنے ٹینک کٹی پھٹی زمین میں چھپا دیے ۔ جنگ میں مزید شدت آ چکی تھی ۔ نوجوان کو اپنی جان کی کوئی پروا نہیں تھی ۔ وہ شدید گولہ باری اور دونوں طرف سے ٹینکوں کے فائر کے باوجود گجگال کے نزدیک ایک اونچی ٹیکری پر چڑھ گیا ۔ اس نے دشمن کے ٹینکوں کی تلاش جاری رکھی ۔ اُس کی نشان دہی پر دشمن کے ٹینک تباہ ہوتے رہے ۔ جب بھی دشمن کا کوئی ٹینک تباہ ہوتا ، وہ نعرہ تکبیر ، اللہ اکبر کی آواز بلند کرتا ۔ اس نوجوان نے دشمن کے اٹھارہ ٹینک تباہ کروائے ۔ ایک مرحلے پر اسے دشمن کے دو ٹینک نظر آئے ۔ جرات اور بہادری کا پیکر یہ نوجوان دوڑتا ہوا اپنے ٹینک کے پاس گیا ۔ اس کے بتائے گئے ہدف کو نشانہ بنایا گیا اور پلک جھپکنے میں دشمن کا ایک ٹینک زوردار دھماکے سے اُڑا دیا گیا ۔ دوسرا ٹینک چھپ گیا ۔ بے مثال شجاعت و جواں مردی کا مظاہرہ کرتے ہوئے یہ نوجوان ایک مرتبہ پھر آگے بڑھا مگر اس دفعہ سامنے والے ٹینک کی مشین گن کی گولیاں اس کے سینے میں پیوست ہو گئیں ۔ نوجوان شہادت کے مرتبے پر فائز ہو گیا ۔ اس نے اپنے گرم خون سے بہادری اور پامردی کی جو تاریخ لکھی ، وہ ہمیشہ یاد رہے گی ۔ آپ ضرور جاننا چاہیں گے کہ یہ نوجوان کون تھا ۔ یہ تھے سوار محمد حسین شہید ، جو راولپنڈی کی تحصیل گوجر خان کے ایک گاؤں ڈھوک پیر بخش کے ایک راجپوت گھرانے میں پیدا ہوئے ۔ وہ اپنے والدین کے اکلوتے بیٹے تھے ۔ جب ان کی شہادت کی خبر ان کے والد محترم روز علی کو ملی تو انھوں نے کہا خدا کی قسم ! مجھے اپنے بیٹے کی شہادت پر فخر ہے ۔ اگر میرے اور بیٹے ہوتے تو میں ان کو بھی ملک و قوم کی حفاظت اور سربلندی کے لیے پیش کر دیتا ۔ جب جنگ ختم ہوئی ، تو اُس وقت کے صدر پاکستان اگلے مورچوں کا معائنہ کرنے شکر گڑھ کی سرحد پر آئے ۔ پاکستانی افواج کے کمانڈر ان چیف نے اُنھیں سوار محمد حسین شہید کے بے مثال کارنامے سے آگاہ کیا ۔ صدر پاکستان  پاک دھرتی کے اس سپوت کی جرات سے اس قدر متاثر ہوئے کہ اُنھوں نے سوار محمد حسین شہید کے لیے نشان حیدر کا اعلان کیا ۔ سوار محمد حسین شہید نے اپنی جان کا نذرانہ دے کر ہمیشہ ہمیشہ کی زندگی حاصل کر لی ۔ سوار محمد حسین شہید کی بہادری کا یہ کارنامہ ہمیں ایک پیغام دیتا ہے کہ جب بھی ملک و قوم کو ہماری ضرورت پڑے ، ہمیں کسی بھی قربانی سے دریغ نہیں کرنا چاہیے ۔ ہمیں اپنے پیارے وطن پاکستان کی حفاظت کے لیے تن من دھن قربان کر دینا چاہیے ۔","یہ ایک ایسے لڑکے کی کہانی ہے جو بچپن میں اپنے نانا کے تمغے سینے پر سجائے اکڑ اکٹر کر گاؤں کی گلیوں میں پھرا کرتا تھا ۔ فوج میں بھرتی کرنے والی ٹیم اس کے گاؤں میں آئی اور وہ فوج میں بھرتی ہو گیا ۔ ۱۹۷۱ء کی جنگ میں وہ شکر گڑھ کے محاذ پر تھا ۔ دشمن کا جارحانہ منصوبہ یہ تھا کہ شکر گڑھ کے سرحدی علاقے سے پیش قدمی کرتے ہوئے ظفروال ، نارووال اور پسرور تک قبضہ کر لیا جائے ۔ دسمبر کی رات سب دفاعی مورچوں میں موجود تھے ۔ یہ نوجوان بےچینی کے عالم میں دو تین بار سکواڈرن کمانڈر کے ٹینٹ کے پاس گیا ، مگر کچھ کہے بغیر واپس آ گیا ۔ آخر سکواڈرن کمانڈر نے پوچھا جوان ! کیا بات ہے ؟ مجھے آپ مشین گن سیکشن میں بھیج دیں ۔ میں لڑائی میں براہ راست حصہ لینا چاہتا ہوں ۔ نوجوان اجازت ملنے پر بےحد خوش ہوا ۔ اُس نے کمانڈر کو سلیوٹ کیا اور واپس آ گیا ۔ دسمبر کو دشمن نے ایک ٹینک رجمنٹ اور انفنٹری بٹالین کے ساتھ حملہ کیا ۔ اب دشمن کے حملے کا رخ رائفل ٹروپ کی طرف تھا ۔ یہ نوجوان رائفل ٹروپ کو اسلحہ پہنچاتا رہا ۔ دسمبر کو ہرڑخورد اور ہرڑکلاں کے علاقے میں دشمن کی حرکات و سکنات کا جائزہ لینے کے لیے چند نوجوانوں کو بھیجا گیا ۔ ان میں یہ نوجوان بھی شامل تھا ۔ کسی خطرے کو خاطر میں نہ لاتے ہوئے یہ نوجوان آگے اور آگے بڑھتا گیا ۔ اس نے ایسے نشانے لگوائے کہ دشمن کے کئی ٹینک تباہ ہو گئے ۔ اس نوجوان نے دشمن کے اٹھارہ ٹینک تباہ کروائے ۔ بے مثال شجاعت و جواں مردی کا مظاہرہ کرتے ہوئے یہ نوجوان ایک مرتبہ پھر آگے بڑھا مگر اس دفعہ سامنے والے ٹینک کی مشین گن کی گولیاں اس کے سینے میں پیوست ہو گئیں ۔ نوجوان شہادت کے مرتبے پر فائز ہو گیا ۔ یہ تھے سوار محمد حسین شہید ، جو راولپنڈی کی تحصیل گوجر خان کے ایک گاؤں ڈھوک پیر بخش کے ایک راجپوت گھرانے میں پیدا ہوئے ۔ پاکستانی افواج کے کمانڈر ان چیف نے اُنھیں سوار محمد حسین شہید کے بے مثال کارنامے سے آگاہ کیا ۔ صدر پاکستان  پاک دھرتی کے اس سپوت کی جرات سے اس قدر متاثر ہوئے کہ اُنھوں نے سوار محمد حسین شہید کے لیے نشان حیدر کا اعلان کیا ۔"
درد دل کے واسطے پیدا کیا انسان کو,"اپنے لیے تو جانور اور پرندے بھی جیتے ہیں ۔ ہم اشرف المخلوقات ہیں اور ہمارا فرض ہے کہ دوسروں کے زیادہ سے زیادہ کام آئیں ۔ درحقیقت مخلوق خدا کے کام آنے میں ہی زندگی کا اصل مزہ ہے ۔ خوشگوار اور پرسکون زندگی بسر کرنے کے لیے ضروری ہے کہ افرادِ معاشرہ میں حسن سلوک ، سخاوت اور ایثار کے جذبات بدرجہ موجود ہوں ۔ ایسا معاشرہ جس میں ہر انسان دوسرے کی ضروریات کا خیال رکھے ، اس زنجیر کی مانند ہوتا ہے جس کی کڑیاں باہم مربوط ہوتی ہیں ۔ بصورت دیگر معاشرے کا شیرازہ بکھر جاتا ہے ۔ ایک دوسرے کے دُکھ درد کو محسوس کرنا اور اس کا مداوا کرنا ایسا فعل ہے جو انسان کو فرشتوں سے بلند اور ممتاز کرتا ہے ۔ میر درد کے بقول درد دل کے واسطے پیدا کیا انسان کو ورنہ اطاعت کے لیے کچھ کم نہ تھے کروبیاں مسلمانوں کی تاریخ ، آداب معاشرت کے مختلف پہلوؤں مثلاً ہمدردی ، سخاوت ، محبت ، اخوت ، ایثار ، حسن سلوک اور احترام انسانیت وغیرہ کی روشن مثالوں سے بھری پڑی ہے ۔ اللہ رب العزت نے انسان کی فطرت میں محبت و ہمدردی کا جذبہ رکھا ہے ۔ بعض لوگوں میں یہ جذبہ دوسروں کی نسبت زیادہ ہوتا ہے اور وہ فطری طور پر خلوص نیت سے زندگی میں قدم قدم پر اس کا بھرپور اظہار بھی کرتے ہیں ۔ مدینہ منورہ میں خشک سالی کا دور دورہ ہے ۔ لوگ شدید قحط میں مبتلا ہیں ۔ اسی دوران ملک شام سے غلے سے لدے ہوئے ایک ہزار اونٹ قطار درقطار مدینے کی حدود میں داخل ہوتے ہیں ۔ مدینہ منورہ کے تاجروں کے چہرے خوشی سے تمتما اٹھتے ہیں اور ان کے دلوں میں خوشی کی لہر دوڑ جاتی ہے ۔ اُن سب کی یہ خواہش ہے کہ یہ غلہ خرید لیا جائے اور پھر منھ مانگے داموں فروخت کر کے زیادہ سے زیادہ نفع کمایا جائے ۔ یہ غلے کے اونٹ حضرت عثمان ذوالنورین رضی اللہ تعالی عنہ کے ہیں ، جن کا شمار مدینے کے بڑے تاجروں میں ہوتا ہے ۔ مدینے کا ہر تاجر آپ کے پاس دوڑا آتا ہے تاکہ وہ زیادہ سے زیادہ غلہ خرید لے اور خوب نفع کمائے ۔ حضرت عثمان غنی رضی اللہ تعالی عنہ ہر ایک سے باری باری پوچھتے ہیں کہ وہ کتنا منافع دے گا ؟ ہر ایک آپ کو دو گنا نفع دینے کی پیش کش کرتا ہے ۔ اس پر آپ کہتے ہیں کہ یہ بہت ہی کم ہے ، مجھے اس سے زیادہ نفع مل رہا ہے ۔ سبھی تاجر حیران ہیں کہ اس قدر منافع کون دے رہا ہے ؟ وہ حیران ہو کر آپ سے پوچھتے ہیں کہ ہم سے پہلے نہ تو کوئی ادھر آیا اور نہ ہی ہم نے کسی کو آتے دیکھا ۔ آخر وہ کون ہے جو آپ کو اس سے بھی زیادہ نفع دے رہا ہے ۔ حضرت عثمان غنی رضی اللہ تعالی عنہ کہتے ہیں کہ وہ میرا اللہ ہے جس نے مجھ سے وعدہ کر رکھا ہے ، وہ ایک کے بدلے میں دس دے گا ۔ یہ جواب سن کر مدینے کے تاجر لاجواب ہو جاتے ہیں ۔ انسانی تاریخ میں غنی کے نام سے پہچانی جانے والی اس ہستی نے اُسی وقت وہ سارا غلہ اللہ کی راہ میں غریبوں اور مسکینوں میں تقسیم کر دیا ۔ اس ایثار ، محسن سلوک اور سخاوت کی کوئی اور مثال کم ہی دستیاب ہو گی ۔ اسلامی تاریخ گواہ ہے کہ صحابہ کرام نے ہر آڑے وقت میں اپنے بھائیوں کی مدد کی اور اُن کی ضرورت کو اپنی ضرورت پر ترجیح دی ۔ غزوہ تبوک کے موقع پر جب رسول اللہ خاتم النبین حضرت محمد صلی اللہ علیہ وآلہ وسلم نے صحابہ کرام کو خدا کی راہ میں مال و دولت دینے کا کہا تو حضرت عمر فاروق رضی اللہ تعالٰی عنہ نے فوراً اپنا آدھا مال راہ خدا میں پیش کر دیا جب کہ حضرت ابوبکر صدیق رضی اللہ تعالی عنہ نے تو سخاوت کی بےمثل تاریخ رقم کر دی ۔ اُنھوں نے اپنے گھر کا سارا سامان لا کر رحمت دو عالم حضرت محمد صلی اللہ علیہ وآلہ وسلم کے قدموں میں ڈھیر کر دیا ۔ سرور کائنات صلی اللہ علیہ وآلہ وسلم نے جب ان سے پوچھا کہ اے ابو بکر ! گھر والوں کے لیے کیا چھوڑ کر آئے ہو ؟ تو انھوں نے عرض کیا : اللہ اور اللہ کا رسول صلی اللہ علیہ وآلہ وسلم ۔ صدیق اکبر رضی اللہ تعالیٰ عنہ کے اس عمل کی ترجمانی علامہ محمد اقبال یوں کرتے ہیں پروانے کو چراغ ہے ، بلبل کو پھول بس صدیق کے لیے ہے خدا کا رسول بس ۔ جنگ یرموک میں زخموں سے چور ایک زخمی کو جب ایک شخص پانی پلانے لگا تو اس نے قریب کراہتے ہوئے دوسرے زخمی کو پانی پلانے کا کہا ۔ جب پانی پلانے والا دوسرے زخمی کے پاس گیا تو اس نے تیسرے زخمی کو پانی پلانے کا اشارہ کر دیا ۔ تیسرے زخمی تک جب پانی پہنچا تو وہ اس اثنا میں شہید ہو چکے تھے ۔ پانی پلانے والا واپس دوسرے زخمی کے پاس آیا تو ان کی روح بھی پرواز کر چکی تھی ۔ جب پہلے زخمی کے پاس آیا تو وہ بھی دار فانی سے کوچ کر گئے تھے ۔ نزع کے عالم اور شدید زخمی حالت میں بھی صحابہ کرام رضوان اللہ عنھم اجمعین کا یہ ایثار اور قربانی بےمثال ہے ۔ اسی طرح ہجرت مدینہ کے موقع پر انصاری صحابہ نے مہاجر صحابہ کی جس انداز سے مدد کی ، اُس کی نظیر ملنا بھی مشکل ہے ۔ ان واقعات سے ہمیں یہ سبق ملتا ہے کہ ہم ہر مشکل گھڑی میں اپنے ارد گرد بسنے والے انسانوں کی مدد کریں تاکہ ہمارا معاشرہ اور ہماری دنیا محبت اور امن و سکون کا گہوارہ بن جائے ۔ ہمیں اپنے اردگرد گلی محلے میں ضرورت مند نظر آتے ہیں ۔ ان کی خاطر خواہ مدد کرنی چاہیے ۔ غریبوں ، مسکینوں اور اپاہجوں کو کھانا کھلا کر اُن کی مدد کی جا سکتی ہے ۔ غریب خاندانوں کی مالی مدد کر کے اُن کی ضرورت پوری کی جا سکتی ہے ۔ ہمارے معاشرے میں بہت سے ایسے بچے ہیں جو غربت کی وجہ سے سکول نہیں جا سکتے ۔ ہم انھیں تعلیم دلوا کر معاشرے کے کارآمد شہری بنا سکتے ہیں ۔ یہ ضروری نہیں کہ ہمارے پاس مال و دولت ہو تو ہم دوسروں کی مدد کرنے کے قابل ہوں گے ۔ ہم چھوٹی چھوٹی باتوں کا خیال رکھ کر اپنے معاشرے کو جنت کا نمونہ بنا سکتے ہیں ۔ ہمیں جب ایک جماعت سے دوسری جماعت میں ترقی ملتی ہے تو ہم اپنی پچھلی جماعت کی کتابوں کو یا تو اپنے سٹور میں پھینک دیتے ہیں یا ردی والے کے ہاتھ بیچ دیتے ہیں ۔ اگر ہم ان کتابوں کو نہ بیچیں تو یہ کتابیں اُن بچوں کو دی جا سکتی ہیں جو مالی مشکلات کی وجہ سے یہ کتابیں نہیں خرید سکتے ۔ اسی طرح ہمارے محلے یا ہمسائے میں کوئی بیمار ہے اور وہ ہسپتال نہیں جا سکتا تو ہم اُس کی ہسپتال جانے میں مدد کر سکتے ہیں ۔ کسی بزرگ یا نابینا کو سڑک پار کرنے میں مدد دے سکتے ہیں ۔ حصول تعلیم میں کسی طالب علم کی مدد کی جا سکتی ہے ۔ کسی حادثے کے دوران زخمیوں کی ابتدائی طبی امداد کے ذریعے اُن کی جان بچائی جا سکتی ہے ۔ اگر ہمارے پاس مال و دولت ہو تو اس سے بھی دوسروں کی مدد کرنا لازم ہے ۔ قرآن کریم میں نیک لوگوں کی یہ صفت بھی بیان کی گئی ہے کہ وہ اپنے مال میں سے ضرورت مندوں اور مصیبت زدوں پر خرچ کرتے ہیں ۔ حضور صلی اللہ علیہ وآلہ وسلم کا ارشاد ہے : جو شخص اپنے بھائی کی حاجت پوری کرے گا ، خدا اُس کی ضرورت پوری کرے گا ۔ دنیا میں ہر انسان کسی نہ کسی طریقے سے دوسرے انسان کی مدد کر سکتا ہے ۔ یہ درحقیقت اپنی ہی مدد ہوتی ہے کیوں کہ ہر انسان پر اچھا برا وقت آتا رہتا ہے ۔ اگر ایک انسان آڑے وقت میں دوسروں کی مدد کرتا ہے تو پھر جب اُس پر کوئی مشکل وقت آتا ہے تو دوسرے بھی اُس وقت اس کی مدد کرتے ہیں ۔ ہم ایک دوسرے کا خیال رکھیں گے تو دوسرے بھی مشکل گھڑی میں ہماری مدد کریں گے ۔ اس سے باہمی بھائی چارے کو فروغ ملے گا اور معاشرہ بھی ترقی کرے گا ۔ دین اسلام بھی ہمیں یہی درس دیتا ہے کہ لوگوں میں سب سے اچھا وہ ہے جو لوگوں کو فائدہ پہنچاتا ہے ۔ ہمیں چاہیے کہ ہم ہر ضرورت مند کی مدد رنگ ، نسل ، زبان ، مذہب اور علاقے کی تفریق کے بغیر صرف اور صرف اللہ تعالیٰ کی خوشنودی کے لیے کریں : خدا کے بندے تو ہیں ہزاروں ، بنوں میں پھرتے ہیں مارے مارے میں اُس کا بندہ بنوں گا جس کو خدا کے بندوں سے پیار ہو گا ۔","ہم اشرف المخلوقات ہیں اور ہمارا فرض ہے کہ دوسروں کے زیادہ سے زیادہ کام آئیں ۔ ایک دوسرے کے دُکھ درد کو محسوس کرنا اور اس کا مداوا کرنا ایسا فعل ہے جو انسان کو فرشتوں سے بلند اور ممتاز کرتا ہے ۔ مدینہ منورہ میں خشک سالی کا دور دورہ ہے ۔ اسی دوران ملک شام سے غلے سے لدے ہوئے ایک ہزار اونٹ قطار درقطار مدینے کی حدود میں داخل ہوتے ہیں ۔ یہ غلے کے اونٹ حضرت عثمان ذوالنورین رضی اللہ تعالی عنہ کے ہیں ، جن کا شمار مدینے کے بڑے تاجروں میں ہوتا ہے ۔ حضرت عثمان غنی رضی اللہ تعالی عنہ ہر ایک سے باری باری پوچھتے ہیں کہ وہ کتنا منافع دے گا ؟ ہر ایک آپ کو دو گنا نفع دینے کی پیش کش کرتا ہے ۔ حضرت عثمان غنی رضی اللہ تعالی عنہ کہتے ہیں کہ وہ میرا اللہ ہے جس نے مجھ سے وعدہ کر رکھا ہے ، وہ ایک کے بدلے میں دس دے گا ۔ انسانی تاریخ میں غنی کے نام سے پہچانی جانے والی اس ہستی نے اُسی وقت وہ سارا غلہ اللہ کی راہ میں غریبوں اور مسکینوں میں تقسیم کر دیا ۔ غزوہ تبوک کے موقع پر جب رسول اللہ خاتم النبین حضرت محمد صلی اللہ علیہ وآلہ وسلم نے صحابہ کرام کو خدا کی راہ میں مال و دولت دینے کا کہا تو حضرت عمر فاروق رضی اللہ تعالٰی عنہ نے فوراً اپنا آدھا مال راہ خدا میں پیش کر دیا جب کہ حضرت ابوبکر صدیق رضی اللہ تعالی عنہ نے تو سخاوت کی بےمثل تاریخ رقم کر دی ۔ اُنھوں نے اپنے گھر کا سارا سامان لا کر رحمت دو عالم حضرت محمد صلی اللہ علیہ وآلہ وسلم کے قدموں میں ڈھیر کر دیا ۔ جنگ یرموک میں زخموں سے چور ایک زخمی کو جب ایک شخص پانی پلانے لگا تو اس نے قریب کراہتے ہوئے دوسرے زخمی کو پانی پلانے کا کہا ۔ جب پانی پلانے والا دوسرے زخمی کے پاس گیا تو اس نے تیسرے زخمی کو پانی پلانے کا اشارہ کر دیا ۔ حضور صلی اللہ علیہ وآلہ وسلم کا ارشاد ہے : جو شخص اپنے بھائی کی حاجت پوری کرے گا ، خدا اُس کی ضرورت پوری کرے گا ۔ ہمیں چاہیے کہ ہم ہر ضرورت مند کی مدد رنگ ، نسل ، زبان ، مذہب اور علاقے کی تفریق کے بغیر صرف اور صرف اللہ تعالیٰ کی خوشنودی کے لیے کریں : خدا کے بندے تو ہیں ہزاروں ، بنوں میں پھرتے ہیں مارے مارے میں اُس کا بندہ بنوں گا جس کو خدا کے بندوں سے پیار ہو گا ۔"
پاکستان کے چند اہم تہوار,"انسانوں کے رہن سہن اور زندگی بسر کرنے کے آداب و اطوار اس کی تہذیب و ثقافت کی تشکیل کرتے ہیں ۔ ہر قوم کی تہذیب اور ثقافت مختلف اور انفرادی رنگوں کی حامل ہوتی ہے ۔ انھی رنگوں کے باعث اس قوم کی شناخت ہوتی ہے ۔ تہذیب و ثقافت کے آئینے میں کسی قوم کے عقیدے ، نظریات ، رسم و رواج ، زبان اور اس کی مخصوص سرگرمیوں کی نشاندہی ہوتی ہے ۔ ہمارا پیارا ملک پاکستان ایک ایسی اکائی ہے جس میں مختلف ثقافتوں اور تہذیبوں کا رنگ شامل ہے ۔ اس کی مثال ایک رنگا رنگ گلدستے کی ہے ۔ ہر پھول اپنی جداگانہ حیثیت کا حامل ہونے کے باوجود گلدستے سے کسی طرح الگ نہیں ۔ پاکستان کے علاقوں : پنجاب ، سندھ ، بلوچستان اور خیبرپختونخوا اور گلگت بلتستان اور آزاد کشمیر کے علاوہ متعدد قبائلی علاقوں اور ایجنسیوں کا الگ الگ رہن سہن ہے ۔ اس انفرادیت کے باعث ان کی زبانیں ، پہناوے اور رسم و رواج ایک دوسرے سے مختلف ہیں لیکن اسلامی نظریے کی وحدت نے انھیں ایک لڑی میں پرو دیا ہے ۔ عقیدے اور نظریے کے اشتراک نے ان کے درمیان ایک ایسا مضبوط رشتہ پیدا کر دیا ہے کہ وہ مختلف ہوتے ہوئے بھی ایک دکھائی دیتے ہیں ۔ پاکستانی تہذیب میں ان سب کا رنگ شامل ہے ۔ پاکستانی تہذیب کو بنانے اور نکھارنے میں اسلامی تہواروں اور روایات کا بڑا اہم کردار ہے ۔ مذہبی تہواروں میں شب برات ، شب معراج ، عیدالفطر ، عیدالاضحی یوم عاشورہ محرم اور جشن میلاد النبی صلی اللہ علیہ وآلہ وسلمہ خاص اہمیت کے حامل ہیں ، اسی طرح غیرمسلموں کے مذہبی تہواروں میں کرسمس ، دسہرہ اور دیوالی وغیرہ شامل ہیں ۔ مذہبی تہواروں کے علاوہ قومی اور علاقائی تہوار بھی پاکستانی تہذیب و ثقافت کا اہم حصہ ہیں ۔ یہ تہوار لوگوں کے درمیان محبت اور اُخوت کا رشتہ مضبوط کرتے اور ان کے لیے کاروبار اور تفریح کا ذریعہ بھی بنتے ہیں ۔ پاکستان کے اہم ثقافتی تہواروں میں سے چند ایک کی تفصیل یہاں پیش کی جاتی ہے ۔ لوک ورثہ کا میلا پاکستانی تہذیب اور ثقافت کے فروغ اور تحفظ کے لیے اسلام آباد میں لوک ورثہ کا قومی ادارہ قائم کیا گیا ہے ۔ اس ادارے کے زیراہتمام ہر سال اکتوبر کے پہلے ہفتے میں لوک ورثہ میلا منعقد کیا جاتا ہے ۔ یہ میلا ایک ہفتہ جاری رہتا ہے ۔ اس میلے میں رنگارنگ تقریبات کا اہتمام کیا جاتا ہے ۔ پاکستان کے مختلف صوبوں کی دستکاریوں اور گھریلو صنعتوں کی نمائش ہوتی ہے ، جس سے ہر صوبے کی تہذیب و ثقافت کو جاننے کا موقع ملتا ہے ۔ مختلف سٹال لگتے ہیں جن میں پورے پاکستان سے لوگ اپنے ہاتھوں سے تیار کی ہوئی مختلف چیزیں نمائش کے لیے رکھتے ہیں ۔ اس میلے نے عالمی سطح پر بہت شہرت حاصل کر لی ہے اور اب تو بیسں سے زیادہ ممالک کے دستکار اس میں شرکت کرتے ہیں ۔ بلاشبہ اس میلے کی وجہ سے پاکستانی ثقافت اور تہذیب کو عالمی سطح پر مقبولیت حاصل ہو رہی ہے اور پاکستان کے مختلف صوبوں کے افراد کے درمیان بھی اشتراک عمل بڑھ رہا ہے ۔ درحقیقت یہ میلہ پاکستانی ثقافت کے مختلف رنگوں کو اجاگر کرنے میں اہم کردار ادا کر رہا ہے ۔ میلا مویشیاں پاکستان بنیادی طور پر ایک زرعی ملک ہے ۔ اس ملک کی اکثریت زراعت کے پیشے سے منسلک ہے ۔ لوگوں کی ایک بڑی تعداد اعلی نسل کے مویشی اور بھیڑ بکریاں پالتے ہیں ۔ ان سے تجارتی مقاصد بھی حاصل ہوتے ہیں اور مختلف سطح کے مویشیوں کے میلے تفریح کا ذریعہ بھی بنتے ہیں ۔ پاکستان کا سب سے بڑا میلا مویشیاں ہر سال فروری کے آخری ہفتے میں پاکستان کے دل ، لاہور میں منعقد ہوتا ہے ۔ اس میلے میں پاکستان کے تمام علاقوں سے لوگ اعلیٰ نسل کے جانور نمائش کے لیے لاتے ہیں ۔ دُنیا کے مختلف ممالک سے بھی لوگ اس میلے میں شرکت کرتے ہیں ، جس سے اس میلے کی مقبولیت کا اندازہ لگایا جا سکتا ہے ۔ میلے میں بیلوں کی دوڑ ، گھڑسواری ، نیزہ بازی اور اونٹوں کے رقص کے علاوہ پولو میچ ، جمناسٹک کے مظاہرے اور دیگر رنگارنگ ثقافتی پروگرام ہوتے ہیں ۔ ان پروگراموں میں مختلف علاقوں کی ثقافتی سرگرمیوں کا اظہار کیا جاتا ہے ۔ گھریلو صنعتوں اور دستکاریوں کے سٹال بھی لگائے جاتے ہیں ۔ رات کے وقت آتشبازی کا خوبصورت مظاہرہ اس میلے کو چار چاند لگا دیتا ہے ۔ اس میلے میں فوجی پریڈ اور مختلف علاقوں کے رقص بھی پیش کیے جاتے ہیں ، جن کو لوگ دلچسپی اور شوق سے دیکھتے ہیں ۔ شیندور کا پولو تہوار پاکستان کے شمالی علاقہ جات کو سیاحوں کی جنت کہا جاتا ہے ۔ شیندور کا خوبصورت اور دل رُبا علاقہ بھی ان میں شامل ہے ۔ گلگت اور چترال کے درمیان شیندور کا درہ ، قراقرم ، ہندوکش اور پامیر کے پہاڑی سلسلوں کا سنگم ہے ۔ اس درے میں پچھلے آٹھ سو سال سے پولو ایک روایتی کھیل کے طور پر معروف ہے، جہاں ہر سال ۷ تا ۹ جولائی گلگت اور چترال کی روایتی حریف ٹیموں کے مابین پولو میچ منعقد ہوتا ہے ۔ شیندور سمندر کی سطح سے تین ہزار سات سو اڑتیسں میٹر کی بلندی پر واقع ہے ، اس لیے اسے دنیا کا بلند ترین پولو گراؤنڈ قرار دیا گیا ہے ۔ اس میچ کو دیکھنے کے لیے نہ صرف پورے ملک سے لوگ جمع ہوتے ہیں بلکہ دنیا کے مختلف علاقوں کے سیاح بھی پورے ذوق و شوق کے ساتھ یہ میچ دیکھنے کے لیے آتے ہیں ۔ میلے میں پولو میچ کے علاوہ کوہ پیمائی ، قریبی ندیوں اور دریاؤں میں مچھلی کے شکار اور گھڑسواری کے مقابلے بھی منعقد ہوتے ہیں ۔ گلگت بلتستان کے فنکار اور دستکار بھی اس میلے میں شریک ہو کر اس کی رونق میں اضافہ کرتے ہیں ۔ گھریلو دستکاریوں کی نمائش ہوتی ہے ۔ پوشاکوں ، شالوں اور کپڑوں پر کڑھائی کا نفیس اور نازک کام اس علاقے کے لوگوں کے ذوق جمال اور ان کی محنت اور جفاکشی کو ظاہر کرتا ہے ۔ شمالی علاقہ جات کی موسیقی اور ان کے مخصوص رقص بھی میلے کی دلچسپی کو بڑھاتے ہیں ۔ سبی میلا سبی ، درہ بولان کے دہانے پر آباد ایک قدیم شہر ہے ۔ یہ شہر ، کوئٹہ سے تین گھنٹے کی مسافت پر جنوب مشرق کی طرف واقع ہے ۔ یہاں ہر سال ۱۵ فروری کو ایک شاندار ثقافتی میلا منعقد ہوتا ہے ۔ پاکستان کے قومی تہواروں اور میلوں میں سبی میلا بھی اپنی مقبولیت کے باعث نمایاں مقام رکھتا ہے ۔ اس میلے کی روایت بھی ایک صدی سے زیادہ عرصے پر محیط ہے ۔ یہ میلا پہلی بار ۱۸۸۵ء میں منعقد ہوا ۔ اس میلے میں پورے پاکستان سے شائقین اکٹھے ہوتے ہیں ۔ اعلیٰ نسل کے جانوروں کی نمائش اور مختلف ثقافتی پروگرام اس میلے کی رونق اور دلکشی کو بڑھاتے ہیں ۔ میلے میں قبائلی ملبوسات اور دستکاریوں کی نمائش بھی ہوتی ہیں اور مخصوص علاقائی رقص اور ناچ بھی پیش کیے جاتے ہیں ۔ ان علاقائی اور قومی تہواروں کے علاوہ بھی میلے اور تہوار منعقد ہوتے ہیں ۔ بزرگان دین اور صوفیائے کرام کے مزاروں پر سالانہ عرسوں کا انعقاد کیا جاتا ہے ۔ ان عرسوں کے موقعوں پر بھی مختلف تقریبات منعقد ہوتی ہیں ، جن میں دور و نزدیک سے لوگوں کی بڑی تعداد شریک ہوتی ہے ۔ ان تہواروں اور میلوں میں لوگوں کو ایک دوسرے کے قریب آنے کا موقع بھی میسر آتا ہے اور وہ ایک دوسرے کے طور طریقوں اور رسم و رواج سے بھی آشنا ہوتے ہیں ۔","انسانوں کے رہن سہن اور زندگی بسر کرنے کے آداب و اطوار اس کی تہذیب و ثقافت کی تشکیل کرتے ہیں ۔ پاکستان کے علاقوں : پنجاب ، سندھ ، بلوچستان اور خیبرپختونخوا اور گلگت بلتستان اور آزاد کشمیر کے علاوہ متعدد قبائلی علاقوں اور ایجنسیوں کا الگ الگ رہن سہن ہے ۔ مذہبی تہواروں میں شب برات ، شب معراج ، عیدالفطر ، عیدالاضحی یوم عاشورہ محرم اور جشن میلاد النبی صلی اللہ علیہ وآلہ وسلمہ خاص اہمیت کے حامل ہیں ، اسی طرح غیرمسلموں کے مذہبی تہواروں میں کرسمس ، دسہرہ اور دیوالی وغیرہ شامل ہیں ۔ مذہبی تہواروں کے علاوہ قومی اور علاقائی تہوار بھی پاکستانی تہذیب و ثقافت کا اہم حصہ ہیں ۔ لوک ورثہ کا میلا پاکستانی تہذیب اور ثقافت کے فروغ اور تحفظ کے لیے اسلام آباد میں لوک ورثہ کا قومی ادارہ قائم کیا گیا ہے ۔ اس ادارے کے زیراہتمام ہر سال اکتوبر کے پہلے ہفتے میں لوک ورثہ میلا منعقد کیا جاتا ہے ۔ پاکستان کے مختلف صوبوں کی دستکاریوں اور گھریلو صنعتوں کی نمائش ہوتی ہے ، جس سے ہر صوبے کی تہذیب و ثقافت کو جاننے کا موقع ملتا ہے ۔ میلا مویشیاں پاکستان بنیادی طور پر ایک زرعی ملک ہے ۔ پاکستان کا سب سے بڑا میلا مویشیاں ہر سال فروری کے آخری ہفتے میں پاکستان کے دل ، لاہور میں منعقد ہوتا ہے ۔ اس میلے میں پاکستان کے تمام علاقوں سے لوگ اعلیٰ نسل کے جانور نمائش کے لیے لاتے ہیں ۔ شیندور کا پولو تہوار پاکستان کے شمالی علاقہ جات کو سیاحوں کی جنت کہا جاتا ہے ۔ گلگت اور چترال کے درمیان شیندور کا درہ ، قراقرم ، ہندوکش اور پامیر کے پہاڑی سلسلوں کا سنگم ہے ۔ اس درے میں پچھلے آٹھ سو سال سے پولو ایک روایتی کھیل کے طور پر معروف ہے، جہاں ہر سال ۷ تا ۹ جولائی گلگت اور چترال کی روایتی حریف ٹیموں کے مابین پولو میچ منعقد ہوتا ہے ۔ شیندور سمندر کی سطح سے تین ہزار سات سو اڑتیسں میٹر کی بلندی پر واقع ہے ، اس لیے اسے دنیا کا بلند ترین پولو گراؤنڈ قرار دیا گیا ہے ۔ سبی میلا سبی ، درہ بولان کے دہانے پر آباد ایک قدیم شہر ہے ۔ یہ شہر ، کوئٹہ سے تین گھنٹے کی مسافت پر جنوب مشرق کی طرف واقع ہے ۔ یہاں ہر سال ۱۵ فروری کو ایک شاندار ثقافتی میلا منعقد ہوتا ہے ۔  یہ میلا پہلی بار ۱۸۸۵ء میں منعقد ہوا ۔  اعلیٰ نسل کے جانوروں کی نمائش اور مختلف ثقافتی پروگرام اس میلے کی رونق اور دلکشی کو بڑھاتے ہیں ۔ ان تہواروں اور میلوں میں لوگوں کو ایک دوسرے کے قریب آنے کا موقع بھی میسر آتا ہے اور وہ ایک دوسرے کے طور طریقوں اور رسم و رواج سے بھی آشنا ہوتے ہیں ۔"
خون کا بدلہ,"مراد خان خون میں لت پت ایک چار پائی پر پڑا تھا ۔ گاؤں کے لوگ اس کے حجرے میں جمع تھے ۔ اس کی بیوی اور نوجوان بیٹی مارے غم کے نڈھال ہوئی جا رہی تھیں ۔ مراد خان کی حالت لحظہ بہ لحظہ خراب ہوتی جا رہی تھی ۔ زیادہ خون بہہ جانے کی وجہ سے اس کی رنگت زرد ہو گئی تھی ۔ وہ کچھ کہنا چاہتا تھا لیکن نقاہت کی وجہ سے نہیں کہہ سکتا تھا ۔ آخر اس نے بڑی مشکل سے ہاتھ اٹھایا ۔ سب لوگ خاموش ہو گئے ۔ اس کی بیوی اور بیٹی نے بھی ضبط سے کام لیا ۔ سب کی توجہ مراد خان کی طرف تھی ۔ کمزوری اس قدر زیادہ تھی کہ مُراد خان کے لیے بولنا مشکل ہو رہا تھا ۔ وہ بڑی آہستگی سے کہہ رہا تھا دشمن تو اپنا کام کر گیا . میرا آخری وقت آن پہنچا ہے ۔ اس کی بیوی اور بیٹی دھاڑیں مار کر رونے لگیں ۔ مُراد خان نے انھیں اشارے سے خاموش کرایا ۔ اس نے کہا : میں دُنیا سے ایک حسرت لیے جا رہا ہوں ۔ کاش ! میرا بھی کوئی بیٹا ہوتا جو میرے خون کا بدلہ لیتا تو میری بےچین روح کو سکون ملتا لیکن افسوس اس کی آنکھوں سے آنسو بہنے لگے ۔ مُراد خان کی بیٹی سپن گل یہ سن کر اپنے باپ کے پاؤں سے دیوانہ وار لپٹ گئی اور کہنے لگی بابا غم نہ کرو ، میں وعدہ کرتی ہوں کہ جب تک تمھارے خون کا بدلہ نہ لے لوں ، مجھ پر چین کی نیند حرام رہے گی ۔ یہ بات سن کر سب نے اس کی ہمت کی تعریف کی اور مراد خان بھی سکون سے مر گیا ۔ دن گزرتے گئے مگر سپن گل اپنے وعدے کو نہ بھولی ۔ وہ اپنے باپ کے خون کا بدلہ لینا چاہتی تھی لیکن کوشش کے باوجود اپنے باپ کے قاتل کا پتا نہ چلا سکی ۔ اسے صرف اتنا ہی معلوم تھا کہ اس کے باپ پر کوئی شخص گولی چلا کر پہاڑوں میں غائب ہو گیا اور لوگ اس کے باپ کو زخمی حالت میں وہاں سے اٹھا لائے ۔ کسی شخص کو قاتل کے بارے میں کچھ بھی علم نہ تھا ۔ سپین گل انتقام کی آگ میں جل رہی تھی لیکن قاتل کا پتا نہیں چل رہا تھا ۔ وقت گزرنے کے ساتھ اس کے جذبات میں کمی کے بجائے شدت پیدا ہوتی گئی ۔ لوگ اسے سمجھاتے تھے کہ تم نوجوان ہو ، خوبصورت ہو ، کیوں اپنی زندگی تباہ کر رہی ہو ۔ اپنے آپ پر رحم کھاؤ مگر سپن گل پر ان باتوں کا کوئی اثر نہیں ہوتا تھا ۔ بدلے کے خیال میں وہ سب کچھ بھول چکی تھی کہ وہ اپنی پیاری ماں کی خدمت سے بھی غافل ہو گئی تھی ۔ ایک رات سپن گل نے اپنے باپ کو خواب میں دیکھا کہ وہ کہہ رہا ہے بیٹی میری روح تجھ سے بہت خوش ہے ، اب مجھے کوئی ملال نہیں کہ میرے کوئی بیٹا نہیں ہے ۔ تونے بیٹوں سے بڑھ کر میرے قاتل کی تلاش کی ہے لیکن اب تو اس خیال کو اپنے دل سے نکال دے اور اپنی بوڑھی ماں کی خدمت کر ۔ اس خواب سے سپن گل جاگ اٹھی اور اس کے کانوں میں بڑی دیر تک اپنے باپ کی آواز گونجتی رہی ۔ اتنے میں دروازے پر دستک ہوئی ۔ تھوڑی دیر کے بعد پھر کسی نے دروازہ کھٹکھٹایا ۔ اب ماں بھی جاگ پڑی تھی ۔ ماں بیٹی دونوں نے اٹھ کر دروازہ کھولا ۔ دروازہ کھلتے ہی ایک زخمی نوجوان دھڑام سے اندر آ گرا اور گرتے ہی بےہوش ہو گیا ۔ وہ کچھ دیر تو اسے دیکھتی رہیں ، پھر ماں نے اس کے منھ پر پانی کے چھینٹے مارے ۔ دونوں نے اسے ایک پلنگ پر لٹایا ۔ سپن گل نے جلدی سے پانی گرم کر کے اس کے زخم دھوئے ۔ کچھ دیر بعد اسے ہوش آ گیا ۔ اس کی ماں نے نوجوان کو گرم گرم دودھ پلایا اور اسے وہ دن یاد آ گیا جب مراد خان کو اسی طرح زخمی حالت میں لایا گیا تھا ۔ اس نے نوجوان کو بتایا کہ آج سے دو سال پہلے میرے شوہر کو بھی کسی بدبخت نے گولی مار دی تھی لیکن اس کا زخم مہلک تھا ، اس لیے وہ مر گیا ۔ تم نوجوان ہو اور زخم بھی گہرا نہیں ہے ۔ بس ذرا سی کمزوری ہے ، وہ رفع ہو جائے گی ۔ نوجوان نے پوچھا تمھارے شوہر کا نام کیا تھا ؟ اس نے کہا مراد خان ۔ یہ سن کر نوجوان سکتے میں آ گیا ۔ اسے یوں محسوس ہوا کہ کسی نے اس کے سر پر کاری ضرب لگائی ہے اُس نے آنکھیں بند کر لیں ۔ مراد خان کی بیوی نے پوچھا خیر تو ہے ؟ اس نے کہا کوئی بات نہیں ، درد کی وجہ سے کروٹ بدلنا چاہتا ہوں ۔ ماں بیٹی نے اس نوجوان کی بڑی خدمت کی ۔ جب بھی سپن گل اس کے لیے کھانا لے کر آتی تو نوجوان کی آنکھوں سے آنسو جاری ہو جاتے ۔ اسے کچھ ندامت سی محسوس ہوتی تھی ۔ وہ بار بار کہتا تھا ۔ میں تمھارے اس احسان کو کبھی نہیں بھلا سکتا ۔ اس کی ماں کہتی ہم نے تم پر کوئی احسان نہیں کیا ۔ ہم نے تو اپنا فرض پورا کیا ہے ۔ تم نے ہمارے گھر میں پناہ لی ہے ۔ اگر تم صحتیاب ہو کر جاؤ تو یہ ہمارے لیے بڑے فخر کی بات ہو گی ۔ سپن گل نے کہا میرے باپ کی روح کس قدر خوش ہو گی کہ ہم نے ایک زخمی کو پناہ دی اور اس کی خدمت کی ۔ یہ بات سن کر نوجوان چلا اٹھا سپین گل ! اپنے باپ کی بندوق لے آؤ اور مجھے قتل کر دو ۔ اپنے باپ کے خون کا بدلہ مجھ سے لے لو ۔ میں ہی وہ بدبخت ہوں جس نے کسی کے اشارے پر مراد خان کو قتل کیا تھا ۔ مجھے خبر نہیں تھی کہ تقدیر مجھے مراد خان کے گھر پناہ لینے پر مجبور کر دے گی ۔ مجھے قتل کر دو ہمیں زندہ رہنے کے قابل نہیں ہوں ۔ سپن گل کے سینے میں انتقام کی آگ بھڑک اٹھی اور وہ ایک بھرے ہوئے شیر کی طرح دوڑتی ہوئی کمرے سے اپنے باپ کی بندوق لے آئی ۔ آج تو وہ دن آیا تھا جس کی آرزو میں وہ زندہ تھی ۔ آج کے دن تو اُسے مرے ہوئے باپ سے کیا ہوا وعدہ پورا کرنا تھا ۔ سپین گل نے بندوق کی نالی نوجوان کی طرف کی تو اس کی ماں نے ڈانٹ کر کہا لڑکی  تیرے حواس تو ٹھکانے ہیں ؟ یہ نوجوان اگرچہ ہمارا دشمن ہے لیکن اس نے ہمارے گھر میں پناہ لی ہے ۔ اگر ہمارے گھر میں اسے کچھ ہو گیا تو ہم کسی کو منھ دکھانے کے قابل نہیں رہیں گے ۔ بیٹی ! تو اچھی طرح جانتی ہے کہ ہمارا دستور ہے کہ اگر دشمن بھی ہمارے گھر پناہ لے لے تو اس کی جان کی حفاظت کرنا ہمارا فرض بن جاتا ہے ۔ یہ تو ہم کبھی سوچ بھی نہیں سکتے کہ گھر آئے مہمان کو قتل کر دیں ۔ سپین گل ! خدا کے لیے بندوق پھینک دو ۔ ماں نے یہ باتیں کچھ اس انداز سے کہیں کہ سپن گل پر ان باتوں کا بڑا اثر ہوا ۔ اس نے بندوق پھینک دی اور نوجوان سے کہا کاش ! اس گھر کی چار دیواری سے باہر مجھے پتا چل جاتا کہ تو میرے باپ کا قاتل ہے تو میرے ہاتھ سے بچ کر نہ جاتا ۔ تو ہمارے گھر میں مہمان بن کر آیا ہے ، اس لیے تجھے معاف کرتی ہوں ۔","مراد خان خون میں لت پت ایک چار پائی پر پڑا تھا ۔ وہ کچھ کہنا چاہتا تھا لیکن نقاہت کی وجہ سے نہیں کہہ سکتا تھا ۔ اس نے کہا : میں دُنیا سے ایک حسرت لیے جا رہا ہوں ۔ کاش ! میرا بھی کوئی بیٹا ہوتا جو میرے خون کا بدلہ لیتا تو میری بےچین روح کو سکون ملتا لیکن افسوس اس کی آنکھوں سے آنسو بہنے لگے ۔ مُراد خان کی بیٹی سپن گل یہ سن کر اپنے باپ کے پاؤں سے دیوانہ وار لپٹ گئی اور کہنے لگی بابا غم نہ کرو ، میں وعدہ کرتی ہوں کہ جب تک تمھارے خون کا بدلہ نہ لے لوں ، مجھ پر چین کی نیند حرام رہے گی ۔ یہ بات سن کر سب نے اس کی ہمت کی تعریف کی اور مراد خان بھی سکون سے مر گیا ۔ دن گزرتے گئے مگر سپن گل اپنے وعدے کو نہ بھولی ۔ ایک رات سپن گل نے اپنے باپ کو خواب میں دیکھا کہ وہ کہہ رہا ہے بیٹی میری روح تجھ سے بہت خوش ہے ، اب مجھے کوئی ملال نہیں کہ میرے کوئی بیٹا نہیں ہے ۔ اس خواب سے سپن گل جاگ اٹھی اور اس کے کانوں میں بڑی دیر تک اپنے باپ کی آواز گونجتی رہی ۔ اتنے میں دروازے پر دستک ہوئی ۔ دروازہ کھلتے ہی ایک زخمی نوجوان دھڑام سے اندر آ گرا اور گرتے ہی بےہوش ہو گیا ۔ اس کی ماں نے نوجوان کو گرم گرم دودھ پلایا اور اسے وہ دن یاد آ گیا جب مراد خان کو اسی طرح زخمی حالت میں لایا گیا تھا ۔ اس نے نوجوان کو بتایا کہ آج سے دو سال پہلے میرے شوہر کو بھی کسی بدبخت نے گولی مار دی تھی لیکن اس کا زخم مہلک تھا ، اس لیے وہ مر گیا ۔ نوجوان نے پوچھا تمھارے شوہر کا نام کیا تھا ؟ اس نے کہا مراد خان ۔ یہ سن کر نوجوان سکتے میں آ گیا ۔ سپن گل نے کہا میرے باپ کی روح کس قدر خوش ہو گی کہ ہم نے ایک زخمی کو پناہ دی اور اس کی خدمت کی ۔ یہ بات سن کر نوجوان چلا اٹھا سپین گل ! اپنے باپ کی بندوق لے آؤ اور مجھے قتل کر دو ۔ میں ہی وہ بدبخت ہوں جس نے کسی کے اشارے پر مراد خان کو قتل کیا تھا ۔ سپن گل کے سینے میں انتقام کی آگ بھڑک اٹھی اور وہ ایک بھرے ہوئے شیر کی طرح دوڑتی ہوئی کمرے سے اپنے باپ کی بندوق لے آئی ۔ سپین گل نے بندوق کی نالی نوجوان کی طرف کی تو اس کی ماں نے ڈانٹ کر کہا لڑکی  تیرے حواس تو ٹھکانے ہیں ؟ یہ نوجوان اگرچہ ہمارا دشمن ہے لیکن اس نے ہمارے گھر میں پناہ لی ہے ۔ ماں نے یہ باتیں کچھ اس انداز سے کہیں کہ سپن گل پر ان باتوں کا بڑا اثر ہوا ۔ اس نے بندوق پھینک دی اور نوجوان سے کہا کاش ! اس گھر کی چار دیواری سے باہر مجھے پتا چل جاتا کہ تو میرے باپ کا قاتل ہے تو میرے ہاتھ سے بچ کر نہ جاتا ۔ تو ہمارے گھر میں مہمان بن کر آیا ہے ، اس لیے تجھے معاف کرتی ہوں ۔"
شہری دفاع,"فون کی گھنٹی بجی اور حامد نے لپک کر فون اُٹھایا ۔ دوسری طرف سے اُس کے ابا جان کی آواز آئی کہ بیٹا ! میں آج رات گھر نہیں آ سکوں گا ، کیوںکہ شہر کی بڑی مارکیٹ میں بم دھماکا ہوا ہے اور ہسپتال میں ایمرجنسی لگا دی گئی ہے ۔ اس دوران اُس کی امی بھی آ گئیں اور پوچھنے پر حامد نے بتایا کہ ابا جان کا فون تھا ۔ وہ کہہ رہے تھے کہ بم دھماکے کی وجہ سے ہسپتال میں ایمرجنسی لگی ہوئی ہے جس کی وجہ سے وہ رات کو گھر نہیں آ سکیں گے ۔ حامد نے سوچا کہ دھماکا کرنے والے کس قدر ظالم لوگ ہیں ! خواہ مخواہ بےگناہ شہریوں کو ہلاک کر رہے ہیں ۔ اُس نے امی سے پوچھا یہ کون لوگ ہیں اور ایسا کیوں کرتے ہیں ؟ امی جان نے اُسے بتایا بیٹا ! یہ ملک اور قوم کے دشمن ہیں ۔ یہ نہیں چاہتے کہ ہمارا ملک ترقی کی راہ پر گامزن ہو اور خوشحال بنے ۔ اس کے بعد امی نے حامد کو اپنے بستر پر جانے کے لیے کہا کیوں کہ رات بہت ہو چکی تھی ۔ حامد چپ چاپ اپنے کمرے کی طرف چلا گیا ۔ وہ بستر پر لیٹ تو گیا مگر اُسے نیند نہیں آ رہی تھی ۔ وہ مسلسل سوچتا رہا کہ یہ سب کیا ہو رہا ہے ؟ یہ کون لوگ ہیں جو چند سکوں کے عوض قیمتی جانوں کا سودا کرتے ہیں اور ملک میں تباہی پھیلاتے ہیں ؟ یہی باتیں سوچتے سوچتے حامد سو گیا ۔ دوسرے روز شام کی چائے پر اُس کی ابا جان سے ملاقات ہوئی ۔ حامد کے پوچھنے پر انھوں نے بتایا کہ وہ کس طرح رات بھر زخمیوں کا آپریشن اور ان کی مرہم پٹی کرتے رہے ۔ حامد نے ابا جان سے پوچھا ابا جان میں کس طرح ان لوگوں کی مدد کر سکتا ہوں جو بم دھماکے میں یا کسی حادثے میں زخمی ہو جاتے ہیں ۔ ابا جان نے اُسے بتایا کہ اس کے لیے اُسے ابتدائی طبی امداد کی تربیت لینا اور مشقیں کرنا پڑیں گی ۔ ابتدائی طبی امداد کی تربیت کے لیے حکومت نے محکمہ شہری دفاع قائم کر رکھا ہے ۔ یہ ادارہ کسی بھی حادثے کی صورت میں زخمیوں کو ابتدائی طبی امداد فراہم کرتا ہے ۔ شہری دفاع کے ادارے نے ابتدائی طبعی امداد کی تربیت فراہم کرنے کا معقول انتظام کر رکھا ہے ۔ ہر صحتمند شخص کو رضا کارانہ طور پر اس کی تربیت حاصل کرنی چاہیے ۔ ہمارے ہاں ابتدائی طبی امداد کا شعور بہت کم ہے جس کی وجہ سے حادثات میں زخمی ہونے والے افراد بروقت ابتدائی طبی امداد نہ مل سکنے کی وجہ سے موقع پر دم توڑ دیتے ہیں یا پھر عمر بھر کے لیے معذور ہو جاتے ہیں ۔ ہمیں ایسے موقعوں پر کیا کرنا چاہیے ؟ حامد نے پوچھا ۔ ابا جان بولے پہلے تو ہمیں ایسے حادثات کی روک تھام کے لیے اپنے اردگرد پر نظر رکھنی چاہیے تاکہ ملک کا کوئی دشمن اس طرح کی حرکت نہ کر سکے ۔ دوسرا یہ کہ اگر کہیں اس طرح کا حادثہ رونما ہو جائے تو ہمیں وہاں جمگھٹا نہیں بنا لینا چاہیے ۔ اس سے زخمیوں کی ابتدائی طبی امداد میں رکاوٹ پیدا ہوتی ہے ۔ ہنگامی حالت میں عمارتوں کو خالی کرنے کے لیے راستوں کا تعین لازمی کرنا چاہیے اور اُن سے عام لوگوں کی آگاہی اشد ضروری ہے ۔ آگ کو بجھانے والے آلات کا عمارتوں میں ہونا بےحد ضروری ہے ۔ زخمیوں کو کھلی اور تازہ ہوا میں لانا چاہیے تاکہ انھیں سانس لینے میں دشواری نہ ہو ۔ دھوئیں سے بےہوش ہونے والوں کے کپڑوں کو ڈھیلا کر دینا چاہیے اور ان کے منھ پر ٹھنڈے پانی کے چھینٹے دینے چاہیں ۔ حادثے میں بعض دفعہ لوگوں کی ہڈیاں ٹوٹ جاتی ہیں ، اگر بازو کی ہڈی ٹوٹی ہوئی ہو تو کپڑے سے ایک تکونی پٹی بنا کر بازو کو گلے میں حمائل کر دینا چاہیے ۔ اس کے علاوہ لکڑی کی چھوٹی چھوٹی کھچیاں تختیاں ، ٹوٹی ہوئی ہڈی کے اطراف میں رکھ کر اوپر پٹیاں لپیٹ دی جائیں تاکہ ٹوٹی ہوئی ہڈیوں کو سہارا مل جائے ۔ اگر جسم کے کسی حصے سے خون بہہ رہا ہو تو کپڑے کی گدیاں ٹھنڈے پانی میں بھگو کر زخموں کے اوپر رکھی جائیں تاکہ خون کا اخراج بند ہو جائے ۔ اگر کسی کے کپڑوں کو آگ لگ جائے تو دونوں ہاتھوں سے چہرے کو ڈھانپ لے اور زمین پر لوٹنا شروع کر دے ۔ اگر کوئی دوسرا آدمی پاس ہو تو فوراً جلنے والے کے جسم پر کمبل ، رضائی کھیسں ، دری یا کوئی موٹا کپڑا ڈال دے اور اُسے زمین پر لوٹانا شروع کر دے ۔ آگ والے شخص کو بھاگنا نہیں چاہیے ، ورنہ اس سے آگ اور زیادہ بھڑک اُٹھے گی ۔ حامد نے پوچھا ابا جان ! اگر کوئی پانی میں ڈوب جائے تو اس کو ابتدائی طبی امداد کس طرح دی جائے ؟ ابا جان نے بتایا کہ اگر کوئی پانی میں ڈوب جائے تو سب سے پہلے اس شخص کو الٹا لٹا کر اس کے جسم سے پانی نکالا جائے ، اس کے بعد اسے سیدھا لٹا کر مصنوعی طریقے سے اس کی سانس بحال کی جائے ۔ اگر کسی کو سانپ نے ڈس لیا ہو تو جہاں سانپ نے کاٹا ہے ، اس جگہ سے چار پانچ انچ اوپر جس طرف سے خون آ رہا ہو ، رسی یا کپڑے وغیرہ کو کس کر باندھ دیں ۔ سانپ کے زہر کو فورا کسی بلیڈ وغیرہ سے کھرچ کر نکال دیں ۔ متاثرہ جگہ کو صابن اور پانی سے دھوئیں اور مریض کو وقت ضائع کیے بغیر فورا ہسپتال پہنچایا جائے ۔ حامد ابا جان کی گفتگو بڑی دلچسپی سے سُن رہا تھا ۔ ابا جان نے گفتگو ختم کی تو کہنے لگا ابا جان ! ابتدائی طبی امداد دینا کچھ زیادہ مشکل نہیں ۔ ابا جان کہنے لگے ہاں بیٹا ! ابتدائی طبی امداد کی کچھ مشقیں کی ہوں اور فرسٹ ایڈ باکس موجود ہو تو یہ کام زیادہ مشکل نہیں ۔ حامد کے پوچھنے پر ابا جان نے بتایا فسٹ ایڈ باکس ایسا ڈبا ہے جس میں مرہم پٹی کا سامان یعنی روئی کا پیکٹ ، چند ضروری اقسام کی پٹیاں ، ٹنکچر ، آیوڈین کی بوتل ، بورک ایسڈ ، زخم پر لگانے والا مرہم اور ایمرجنسی میں دی جانے والی ادویات شامل ہیں ۔ فرسٹ ایڈ باکس ہر گھر میں ہونا چاہیے ۔ حامد کے پوچھنے پر کہ کیا محکمہ شہری دفاع کا کام صرف لوگوں کو ابتدائی طبی امداد دینے تک محدود ہوتا ہے ؟ ابا جان نے وضاحت کے ساتھ بتایا کہ محکمہ شہری دفاع جنگ اور امن دونوں صورتوں میں فعال رہتا ہے ۔ اس کے ملازمین اور رضا کاروں کو ابتدائی طبی امداد دینے میں مہارت پیدا کرنے کے ساتھ ساتھ رسے کی مدد سے بلندی پر چڑھنے ، آگ بجھانے ، زخمیوں کو مشکل مقامات سے بحفاظت نکالنے اور بلند و بالا عمارتوں سے سیڑھیوں کے بغیر نیچے لانے کی تربیت بھی دی جاتی ہے ۔ جنگ کے دنوں میں یہ محکمہ شہریوں کو بمباری سے محفوظ رہنے کے طریقے بتاتا ہے جس میں زمین پر لیٹنا ، رینگ کر ایک جگہ سے دوسری جگہ جانا ، سیڑھیوں کے نیچے پناہ لینا اور خندقیں کھود کر خود کو دشمن سے محفوظ رکھنا ، جیسے طریقے خصوصیت سے قابل ذکر ہیں ۔ یہ محکمہ رضا کاروں کو پہرہ دینے ، گھروں میں بلیک آؤٹ کرنے اور ہلکے ہتھیار چلانے کی تربیت بھی دیتا ہے ، جس سے لوگوں میں حوصلہ اور احساس ذمہ داری بڑھتا ہے اور وہ اپنی اور اپنے وطن کی حفاظت کے لیے کمر بستہ ہو جاتے ہیں ۔ حامد نے کہا ابا جان کیا میری عمر کے نوجوان بھی محکمہ شہری دفاع سے تربیت پا سکتے ہیں ؟ کیوں نہیں ؟ تمھیں اور تمھاری عمر کے نوجوانوں کو یہ تربیت حاصل کرنی چاہیے ۔ بہتر ہو گا کہ تم اس سلسلے میں اپنے اساتذہ سے بات کرو۔ ابا جان ! میں کل سکول جا کر اپنے اساتذہ سے بات کروں گا کہ وہ ابتدائی طبی امداد کی تربیت کے لیے محکمہ شہری دفاع سے بات کریں ۔ میں اپنے دوستوں کے ساتھ مل کر یہ مشقیں کروں گا اور آئندہ حادثات میں زخمیوں کی مدد کروں گا ۔ حامد نے پر جوش انداز میں کہا ابا جان نے حامد کو تھپکی دی اور کہا شاباش حامد ! شاباش","فون کی گھنٹی بجی اور حامد نے لپک کر فون اُٹھایا ۔ دوسری طرف سے اُس کے ابا جان کی آواز آئی کہ بیٹا ! میں آج رات گھر نہیں آ سکوں گا ، کیوںکہ شہر کی بڑی مارکیٹ میں بم دھماکا ہوا ہے اور ہسپتال میں ایمرجنسی لگا دی گئی ہے ۔ اُس نے امی سے پوچھا یہ کون لوگ ہیں اور ایسا کیوں کرتے ہیں ؟ امی جان نے اُسے بتایا بیٹا ! یہ ملک اور قوم کے دشمن ہیں ۔ دوسرے روز شام کی چائے پر اُس کی ابا جان سے ملاقات ہوئی ۔ حامد کے پوچھنے پر انھوں نے بتایا کہ وہ کس طرح رات بھر زخمیوں کا آپریشن اور ان کی مرہم پٹی کرتے رہے ۔ حامد نے ابا جان سے پوچھا ابا جان میں کس طرح ان لوگوں کی مدد کر سکتا ہوں جو بم دھماکے میں یا کسی حادثے میں زخمی ہو جاتے ہیں ۔ ابا جان نے اُسے بتایا کہ اس کے لیے اُسے ابتدائی طبی امداد کی تربیت لینا اور مشقیں کرنا پڑیں گی ۔ ہمیں ایسے موقعوں پر کیا کرنا چاہیے ؟ حامد نے پوچھا ۔ ابا جان بولے پہلے تو ہمیں ایسے حادثات کی روک تھام کے لیے اپنے اردگرد پر نظر رکھنی چاہیے تاکہ ملک کا کوئی دشمن اس طرح کی حرکت نہ کر سکے ۔ دوسرا یہ کہ اگر کہیں اس طرح کا حادثہ رونما ہو جائے تو ہمیں وہاں جمگھٹا نہیں بنا لینا چاہیے ۔ اگر جسم کے کسی حصے سے خون بہہ رہا ہو تو کپڑے کی گدیاں ٹھنڈے پانی میں بھگو کر زخموں کے اوپر رکھی جائیں تاکہ خون کا اخراج بند ہو جائے ۔ آگ والے شخص کو بھاگنا نہیں چاہیے ، ورنہ اس سے آگ اور زیادہ بھڑک اُٹھے گی ۔ حامد نے پوچھا ابا جان ! اگر کوئی پانی میں ڈوب جائے تو اس کو ابتدائی طبی امداد کس طرح دی جائے ؟ ابا جان نے بتایا کہ اگر کوئی پانی میں ڈوب جائے تو سب سے پہلے اس شخص کو الٹا لٹا کر اس کے جسم سے پانی نکالا جائے ، اس کے بعد اسے سیدھا لٹا کر مصنوعی طریقے سے اس کی سانس بحال کی جائے ۔ ابا جان نے گفتگو ختم کی تو کہنے لگا ابا جان ! ابتدائی طبی امداد دینا کچھ زیادہ مشکل نہیں ۔ ابا جان کہنے لگے ہاں بیٹا ! ابتدائی طبی امداد کی کچھ مشقیں کی ہوں اور فرسٹ ایڈ باکس موجود ہو تو یہ کام زیادہ مشکل نہیں ۔ حامد کے پوچھنے پر ابا جان نے بتایا فسٹ ایڈ باکس ایسا ڈبا ہے جس میں مرہم پٹی کا سامان یعنی روئی کا پیکٹ ، چند ضروری اقسام کی پٹیاں ، ٹنکچر ، آیوڈین کی بوتل ، بورک ایسڈ ، زخم پر لگانے والا مرہم اور ایمرجنسی میں دی جانے والی ادویات شامل ہیں ۔ بہتر ہو گا کہ تم اس سلسلے میں اپنے اساتذہ سے بات کرو۔ ابا جان ! میں کل سکول جا کر اپنے اساتذہ سے بات کروں گا کہ وہ ابتدائی طبی امداد کی تربیت کے لیے محکمہ شہری دفاع سے بات کریں ۔ میں اپنے دوستوں کے ساتھ مل کر یہ مشقیں کروں گا اور آئندہ حادثات میں زخمیوں کی مدد کروں گا ۔ حامد نے پر جوش انداز میں کہا ابا جان نے حامد کو تھپکی دی اور کہا شاباش حامد ! شاباش"
لانس نائیک لال حسین شہید,"ہمارا پیارا وطن پاکستان لاکھوں مسلمانوں کی قربانیوں کے بعد وجود میں آیا ۔ اس کے قیام کے بعد اگر کسی نے اسے میلی آنکھ سے دیکھنے کی جرات کی تو ہمارے وطن کے جیالے اس کی حفاظت کے لیے آگے بڑھے ۔ اس عظیم فرض کے لیے انھوں نے اپنی جانوں کی کبھی پروا نہیں کی ۔ ستمبر ۱۹۶۵ء کی جنگ میں پاکستان کے جیالوں نے بہادری اور دلیری کی روشن مثالیں قائم کیں اور دشمن کے ناپاک ارادوں کو خاک میں ملا دیا ۔ ستمبر ۱۹۶۵ء میں دشمن نے رات کی تاریکی سے فائدہ اُٹھاتے ہوئے ہمارے ملک پر حملہ کر دیا اور کئی ایک سرحدی چوکیوں پر قبضہ کر لیا ۔ اس صورت میں پلاٹون کمانڈر نے چند جوانوں کو بلا کر کہا کہ تم جنگ کے حالات سے آگاہ ہو ، دشمن نے ہماری اگلی چوکیوں پر قبضہ کر لیا ہے ۔ دشمن کی فوج مسلسل گولہ باری کر رہی ہے اس لیے ہمیں شاید یہ چوکی بھی خالی کرنی پڑے ۔ ان جوانوں میں سے ایک آگے بڑھا اور فوجی سلام کرنے کے بعد بولا جناب ! دشمن کو روکنے کے لیے کوئی تدبیر ہو سکتی ہے ؟ کمانڈر نے کہا ہاں ! اگر ہم میں سے کوئی آگے بڑھے اور جرات و بہادری کا مظاہرہ کرے ۔ وہ جوان ایک قدم اور آگے بڑھا اور کہا جناب ! میں ایسا کرنے کے لیے تیار ہوں ۔ کمانڈر نے جوان کو شاباش دی اور کہا : تمھیں اُس چوکی تک جانا ہو گا جو دشمن نے آج صبح ہم سے چھینی ہے اور پھر اس کے بعد ہمیں بڑے دستے سے ملنا ہو گا تاکہ دشمن کی پیش قدمی کو روک سکیں ۔ جوان نے کہا : مجھے منظور ہے ۔ میں دشمن سے اپنی چوکی خالی کرا کے دم لوں گا ۔ یہ کہہ کر اس جوان نے اپنی سٹین گن اٹھائی ، کمر کی پٹی سے دستی بم باندھے اور اپنی پلاٹون کے ساتھ فوجی سلام کرتا ہوا نکل گیا ۔ یہ جوان لانس نائیک لال حسین تھے ۔ چاروں طرف گولیوں کی بوچھاڑ ہو رہی تھی ۔ دشمن کے جہاز سر پر منڈلا رہے تھے مگر اُس جوان کے دل میں ذرا بھی خوف نہ تھا ۔ وہ اپنے ساتھیوں کے ساتھ نہایت بہادری اور دلیری سے آگے بڑھ رہے تھے ۔ دو گھنٹے مسلسل رینگ رینگ کر بالآخر وہ اس چوکی کے قریب پہنچ گئے ، جس پر دشمن نے صبح سویرے قبضہ کیا تھا ۔ اب دشمن نے اسے اپنی پہرہ چوکی بنا رکھا تھا اور اس کے قریب ہی اُن کا ایک بڑا مورچا تھا ، جہاں سے مسلسل فائرنگ ہو رہی تھی ۔ لانس نائیک لال حسین اپنی چوکی پر دشمنوں کو دیکھ کر غصے میں آ گئے اور فورا کمر کی پٹی سے دستی بم نکالا اور پہرے پر موجود دشمن کے سپاہیوں پر پھینک دیا ۔ سپاہی وہیں ڈھیر ہو گئے ۔ لال حسین چوکی میں داخل ہو گئے اور پھر رینگتے رینگتے دشمن کے خندقی مورچے پر دستی بم پھینکنے شروع کر دیے ۔ دشمن اس اچانک حملے سے گھبرا گیا ۔ لال حسین اور اس کے ساتھیوں نے تاک تاک کر نشانے پر بم پھینکے اور مورچے میں موجود دشمنوں کا صفایا کر دیا ۔ انھوں نے بہادری اور بےخوفی کا مظاہرہ کر کے اپنی چوکی کو دشمن سے خالی کرا لیا ۔ قریب ہی دشمن کی ایک بڑی پلاٹون مسلسل فائرنگ کر رہی تھی ۔ دشمن کے حملوں کا جواب دینے کے لیے وہ اُن کی طرف بڑھے ۔ اُن کی پلاٹون ان کے پیچھے پیچھے بڑھ رہی تھی ۔ وہ دشمن کی پلاٹون کے قریب پہنچے اور دستی بم پھینک کر دشمن کی صفوں میں کھلبلی مچا دی ۔ دشمن نے فائرنگ تیز کر دی ۔ لال حسین اپنے ساتھیوں کے ساتھ جواں مردی سے دشمن کا مقابلہ کر رہے تھے کہ ایک سنسناتی ہوئی گولی ان کے جسم میں پیوست ہو گئی ۔ وہ بُری طرح زخمی ہوئے مگر انھوں نے ہمت نہ ہاری ۔ اُن کے زخموں سے خون فوارے کی طرح نکل رہا تھا مگر مسلسل آگے بڑھ رہے تھے ۔ اُن کی اور اُن کے ساتھیوں کی جرات کے نتیجے میں دشمن کے قدم اکھڑ گئے اور وہ بھاگ کھڑا ہوا ۔ لال حسین کے ساتھیوں نے اُن کی آواز سنی دشمن ختم ہو گیا ۔ خون بہہ جانے سے لال حسین کی حالت بگڑ چکی تھی ۔ بالآخر زخموں کی تاب نہ لاتے ہوئے وہ گر پڑئے ۔ اُن کے ساتھیوں نے اُنھیں فوراً اُٹھایا اور مرہم پٹی کے لیے واپس لانے لگے مگر زخم اپنا کام کر چکے تھے ۔ لانس نائیک لال حسین شہید کی رُوح ، جسم خاکی سے پرواز کر گئی ۔ موت کے وقت اُس کے آخری الفاظ یہ تھے اے اللہ ! تیرا شکر ہے ، میں نے اپنا فرض پورا کر دیا ۔ لانس نائیک لال حسین شہید نے فرض شناسی اور جرات و بہادری کی جو مثال پیش کی ، قوم اُسے کبھی فراموش نہیں کر سکے گی ۔ جرات کے اس اعلیٰ کارنامے پر حکومت نے اسے تمغائے جرات دیا ۔ اللہ ایسی نیک روحوں کے درجات بلند فرمائے ۔ آمین ۔","ہمارا پیارا وطن پاکستان لاکھوں مسلمانوں کی قربانیوں کے بعد وجود میں آیا ۔ ستمبر ۱۹۶۵ء کی جنگ میں پاکستان کے جیالوں نے بہادری اور دلیری کی روشن مثالیں قائم کیں اور دشمن کے ناپاک ارادوں کو خاک میں ملا دیا ۔ ستمبر ۱۹۶۵ء میں دشمن نے رات کی تاریکی سے فائدہ اُٹھاتے ہوئے ہمارے ملک پر حملہ کر دیا اور کئی ایک سرحدی چوکیوں پر قبضہ کر لیا ۔ اس صورت میں پلاٹون کمانڈر نے چند جوانوں کو بلا کر کہا کہ تم جنگ کے حالات سے آگاہ ہو ، دشمن نے ہماری اگلی چوکیوں پر قبضہ کر لیا ہے ۔ دشمن کی فوج مسلسل گولہ باری کر رہی ہے اس لیے ہمیں شاید یہ چوکی بھی خالی کرنی پڑے ۔ ان جوانوں میں سے ایک آگے بڑھا اور فوجی سلام کرنے کے بعد بولا جناب ! دشمن کو روکنے کے لیے کوئی تدبیر ہو سکتی ہے ؟ کمانڈر نے کہا ہاں ! اگر ہم میں سے کوئی آگے بڑھے اور جرات و بہادری کا مظاہرہ کرے ۔ وہ جوان ایک قدم اور آگے بڑھا اور کہا جناب ! میں ایسا کرنے کے لیے تیار ہوں ۔ یہ کہہ کر اس جوان نے اپنی سٹین گن اٹھائی ، کمر کی پٹی سے دستی بم باندھے اور اپنی پلاٹون کے ساتھ فوجی سلام کرتا ہوا نکل گیا ۔ یہ جوان لانس نائیک لال حسین تھے ۔ دو گھنٹے مسلسل رینگ رینگ کر بالآخر وہ اس چوکی کے قریب پہنچ گئے ، جس پر دشمن نے صبح سویرے قبضہ کیا تھا ۔ لال حسین اور اس کے ساتھیوں نے تاک تاک کر نشانے پر بم پھینکے اور مورچے میں موجود دشمنوں کا صفایا کر دیا ۔ دشمن نے فائرنگ تیز کر دی ۔ لال حسین اپنے ساتھیوں کے ساتھ جواں مردی سے دشمن کا مقابلہ کر رہے تھے کہ ایک سنسناتی ہوئی گولی ان کے جسم میں پیوست ہو گئی ۔ بالآخر زخموں کی تاب نہ لاتے ہوئے وہ گر پڑئے ۔  لانس نائیک لال حسین شہید کی رُوح ، جسم خاکی سے پرواز کر گئی ۔ موت کے وقت اُس کے آخری الفاظ یہ تھے اے اللہ ! تیرا شکر ہے ، میں نے اپنا فرض پورا کر دیا ۔"
ہاکی,"کھیلوں کو انسانی زندگی میں بہت اہمیت حاصل ہے ۔ کھیل سے جسمانی صحت بہتر ہوتی ہے ۔ یہ بات دیکھنے میں آئی ہے کہ کھلاڑی عام لوگوں کی نسبت جسمانی اعتبار سے زیادہ مضبوط اور توانا ہوتے ہیں ۔ جسمانی صحت کے ساتھ ساتھ کھیل اخلاقی تربیت کا بھی ایک مؤثر ذریعہ ہیں ۔ کھلاڑی کو کھیل کے اصول و قواعد کی پابندی کرنا سکھائی جاتی ہے ۔ ایک کھلاڑی کھیلتا تو جیت کے لیے ہے مگر جب وہ ہار جاتا ہے تو اپنی ناکامی کو خوش دلی سے قبول کرتا ہے ۔ اپنی کمزوریوں پر قابو پا کر اگلے مقابلے کے لیے تیار ہو جاتا ہے ۔ یوں کھیل کی وجہ سے ایک کھلاڑی میں فراخ دلی ، بلند حوصلگی اور جہد مسلسل کی صلاحیتیں پیدا ہوتی ہیں ۔ پاکستان میں بہت سے کھیل نہایت دلچسپی اور شوق سے کھیلے جاتے ہیں ۔ ان میں ہاکی ایک ایسا کھیل ہے  جسے پاکستان کا قومی کھیل کہا جاتا ہے ۔ اس کھیل کی تاریخ کا مطالعہ کریں تو پتا چلتا ہے کہ یہ ایک قدیم کھیل ہے جس کا آغاز ایران سے ہوا ۔ ایران سے یورپ میں پہنچا ۔ یورپ میں یہ کھیل سب سے پہلے فرانس میں شروع ہوا ، وہاں سے انگلستان پہنچا ۔ اٹھارویں صدی عیسوی کے آغاز میں انگریزوں نے برصغیر پاک و ہند میں اسے متعارف کرایا ۔ دیکھتے ہی دیکھتے قلیل عرصے میں یہ کھیل پورے ملک میں کھیلا جانے لگا ۔ ہاکی کا کھیل ۱۹۰۸ء میں پہلی بار اولمپکس میں شامل کیا گیا ۔ جس ملک نے سب سے پہلے اولمپکس میں طلائی تمغا جیتا ، وہ برطانیہ تھا ۔ ۱۹۲۸ء میں ہندوستان کی ٹیم نے ہالینڈ کے شہر ایمسٹرڈم میں کھیلے جانے والے اولمپکس میں پہلی مرتبہ حصہ لیا اور طلائی تمغا جیتا ۔ ۱۹۴۰ ء تک یہ اعزاز ہندوستان کے پاس رہا ۔ پاکستان میں ہاکی کے کھیل کا جائزہ لینے سے پہلے یہ مناسب معلوم ہوتا ہے کہ اس کھیل کے بارے میں بنیادی معلومات پر چند باتیں ہو جائیں ۔ ہاکی کا کھیل دو ٹیموں کے درمیان ہوتا ہے ۔ ہر ٹیم میں گیارہ کھلاڑی ہوتے ہیں ۔ ان کی پوزیشنیں یہ ہوتی ہیں : گول کیپر ، لیفٹ فل بیک ، رائٹ فل بیک ، رائٹ ہاف سنٹر ہاف لیفٹ ہاف رائٹ آؤٹ ، رائٹ ان ، سینٹر فارورڈ لیفٹ آؤٹ اور لیفٹ ان ۔ 1900 میں انٹرنیشنل ہاکی رولز بورڈ کے نام سے ایک ادارہ قائم ہوا ، جس کے تحت اس کھیل کے قواعد و ضوابط بنائے گئے ۔ کھیل کی نگرانی دو ایسے افراد کرتے ہیں جو کھیل کے قواعد و ضوابط سے پوری طرح واقف ہوتے ہیں ، انھیں ریفری کہا جاتا ہے ۔ شروع میں ان کے اختیارات محدود تھے ، بعد میں ان کے اختیارات میں اضافہ کیا جاتا رہا ۔ کھیلتے ہوئے کوئی کھلاڑی غلطی کرے تو یہ اُسے تنبیہ کرتے ہیں ۔ اگر کوئی کھلاڑی جان بوجھ کر دوبارہ غلطی کرے یا پھر کوئی بڑی غلطی کرے تو ریفری اُسے میچ سے کچھ وقت کے لیے اور کسی سنگین غلطی کرنے کے نتیجے میں باقی میچ کے لیے کھیل سے باہر نکال دیتے ہیں ۔ ہاکی کے میدان کی لمبائی ایک سو ساٹھ میٹر اور چوڑائی ایک سو میٹر ہوتی ہے ۔ میدان کے مختلف حصوں کو آٹھ سینٹی میٹر چوڑی پٹی سے نمایاں کیا جاتا ہے ۔ گول پوسٹ کی چوڑائی ۳ میٹر اور اونچائی ۱۲ میٹر ہوتی ہے ۔ گول پوسٹ کا سامنے والا رخ کھلا ہوتا ہے، جبکہ باقی ہر طرف مضبوط جالی لگی ہوتی ہے ۔ کھلاڑیوں میں صرف گول کیپر کو ٹانگوں پر گھٹنوں تک پیڈ باندھنے ، ہاتھوں میں دستانے پہننے اور سر پر ہیلمٹ پہننے کی اجازت ہوتی ہے ۔ کھلاڑی کھیل کے لیے جو سٹک استعمال کرتے ہیں ، وہ اٹھارہ سے اکیس اونس وزنی ہوتی ہے ۔ ہاکی کی گیند سفید رنگ کی ہوتی ہے ۔ کھیل دو وقفوں مشتمل ہوتا ہے ۔ ہر وقفے کا دورانیہ پینتیس منٹ کا ہوتا ہے ۔ ایک میچ کے دوران ایک ٹیم کو زیادہ سے زیادہ چار کھلاڑی تبدیل کرنے کی اجازت ہوتی ہے ۔ پاکستان کی ہاکی ٹیم پہلی مرتبہ بین الاقوامی مقابلوں میں ۱۹۴۸ء میں شریک ہوئی ۔ اس کے کپتان علی اقتداردارا تھے جو قیام پاکستان سے پہلے متحدہ ہندوستان کی ہاکی ٹیم کے نامور کھلاڑی تھے ۔ ملک میں پہلی بار قومی ہاکی چمپئین شپ ۱۹۴۸ء میں لاہور میں منعقد ہوئی ۔ پاکستان نے ۱۹۵۴ء کے ہاکی کے اولمپک مقابلوں میں نہ صرف شرکت کی بلکہ نقرئی تمغہ بھی جیتا ۔ اس کے بعد پاکستان کی ہاکی ٹیم کا فتوحات حاصل کرنے اور اعزازات جیتنے کا ایک سلسلہ چل نکلا ۔ ۱۹۵۸ میں ٹوکیو کے ایشیائی کھیلوں میں طلائی تمغا ۱۹۶۰ء میں روم کے اولمپکس کھیلوں میں طلائی تمغہ ۱۹۶۲ء کے ایشیائی کھیلوں میں طلائی تمغہ اور ۱۹۶۸ء اور ۱۹۸۴ء کے اولمپکس میں طلائی تمغے جیتنے کے اعزازات خاص طور سے قابل ذکر ہیں ۔ پاکستان ہاکی فیڈریشن کا قیام ۱۹۷۸ء میں عمل میں آیا ۔ پاکستان نے ہاکی کے کئی نامور اور عظیم کھلاڑی پیدا کیے ہیں ، جن کی فہرست طویل ہے مگر ان میں سے جن کھلاڑیوں کو بہت زیادہ شہرت اور مقبولت حاصل ہوئی ، ان کے نام یہ ہیں : نصیر بندہ ، عاطف حمیدی ، منیر ڈار ، اصلاح الدین ، منور الزمان ، منظور جونیئر رشید جونیئر مسلم شروانی سمیع اللہ شہناز شیخ ، اختر رسول اور حسن سردار ۔ پاکستان کے ہاکی سٹائل کو ایشیائی سٹائل کہا جاتا تھا ، جس میں کھلاڑی ایک دوسرے کو چھوٹے چھوٹے پاس دے کر برق رفتاری سے مخالف ٹیم کے کھلاڑیوں کے درمیان سے گیند لے جا کر مخالف ٹیم کے گول پر حملہ آور ہوتے تھے ۔ قدرتی گھاس پر ہاکی کے اس سٹائل کے سامنے یورپی ٹیمیں بےبس تھیں ، چنانچہ ایشیائی ہاکی سٹائل کو ناکام بنانے کے لیے یورپی ٹیموں نے قواعد و ضوابط میں تبدیلیاں کرائیں ۔ میچ کھیلنے کے لیے قدرتی گھاس کی بجائے مصنوعی گھاس ( آسٹرو ٹرف ، پولی ٹرف وغیرہ ) کو رواج دیا ۔ اس وقت ہمارے کھلاڑی سخت محنت کرنے اور اچھا کھیل کھیلنے کے باوجود، کامیابی کے وہ نتائج حاصل نہیں کر پا رہے ، جو ماضی میں اُن کا طرہ امتیاز رہے ہیں یہی وجہ ہے کہ عالمی درجہ بندی میں اب ہماری ہاکی ٹیم سر فہرست نہیں ۔ ہمیں موجودہ صورت حال سے مایوس ہونے کی بجائے سخت محنت کرنی چاہیے ۔ توقع ہے کہ اپنی محنت کے بل بوتے پر پاکستان کی ہاکی ٹیم جلد ہی دنیا کی صف اول کی ٹیموں میں شمار ہونے لگے گی ۔ ہاکی کا کھیل اب پوری دنیا میں مقبول ہے ۔ ملک عزیز پاکستان کے علاوہ یہ کھیل بھارت ، ملائیشیا ، چین ، جنوبی کوریا ، جاپان ، آسٹریلیا ، نیوزی لینڈ ، جرمنی ، ہالینڈ ، انگلستان ، فرانس ، جنوبی افریقہ اور ارجنٹائن وغیرہ میں ذوق و شوق سے کھیلا جاتا ہے ۔ ہاکی کے کھیلوں کے بڑے بڑے ٹورنامنٹ ، اولمپکس چیمپینز ٹرافی اور ورلڈ کپ ہیں ، جن میں تقریبا تمام اہم ٹیمیں حصہ لیتی ہیں ۔ ماضی کے ان مقابلوں میں پاکستانی ٹیم نے بہت اعلیٰ کارکردگی کا مظاہرہ کیا ہے ۔ توقع ہے کہ پاکستانی ٹیم مستقبل قریب میں اپنا کھویا ہوا مقام حاصل کر لے گی اور ماضی کی شاندار کارکردگی کا مظاہرہ کرتے ہوئے اپنی قابل رشک تاریخ کو ایک بار پھر دہرائے گی ۔","کھیلوں کو انسانی زندگی میں بہت اہمیت حاصل ہے ۔ ان میں ہاکی ایک ایسا کھیل ہے  جسے پاکستان کا قومی کھیل کہا جاتا ہے ۔ اس کھیل کی تاریخ کا مطالعہ کریں تو پتا چلتا ہے کہ یہ ایک قدیم کھیل ہے جس کا آغاز ایران سے ہوا ۔ ایران سے یورپ میں پہنچا ۔ یورپ میں یہ کھیل سب سے پہلے فرانس میں شروع ہوا ، وہاں سے انگلستان پہنچا ۔ ہاکی کا کھیل ۱۹۰۸ء میں پہلی بار اولمپکس میں شامل کیا گیا ۔ ۱۹۲۸ء میں ہندوستان کی ٹیم نے ہالینڈ کے شہر ایمسٹرڈم میں کھیلے جانے والے اولمپکس میں پہلی مرتبہ حصہ لیا اور طلائی تمغا جیتا ۔ ۱۹۴۰ ء تک یہ اعزاز ہندوستان کے پاس رہا ۔ 1900 میں انٹرنیشنل ہاکی رولز بورڈ کے نام سے ایک ادارہ قائم ہوا ، جس کے تحت اس کھیل کے قواعد و ضوابط بنائے گئے ۔ گول پوسٹ کی چوڑائی ۳ میٹر اور اونچائی ۱۲ میٹر ہوتی ہے ۔ پاکستان کی ہاکی ٹیم پہلی مرتبہ بین الاقوامی مقابلوں میں ۱۹۴۸ء میں شریک ہوئی ۔ ملک میں پہلی بار قومی ہاکی چمپئین شپ ۱۹۴۸ء میں لاہور میں منعقد ہوئی ۔ پاکستان نے ۱۹۵۴ء کے ہاکی کے اولمپک مقابلوں میں نہ صرف شرکت کی بلکہ نقرئی تمغہ بھی جیتا ۔ ۱۹۵۸ میں ٹوکیو کے ایشیائی کھیلوں میں طلائی تمغا ۱۹۶۰ء میں روم کے اولمپکس کھیلوں میں طلائی تمغہ ۱۹۶۲ء کے ایشیائی کھیلوں میں طلائی تمغہ اور ۱۹۶۸ء اور ۱۹۸۴ء کے اولمپکس میں طلائی تمغے جیتنے کے اعزازات خاص طور سے قابل ذکر ہیں ۔ پاکستان ہاکی فیڈریشن کا قیام ۱۹۷۸ء میں عمل میں آیا ۔ پاکستان نے ہاکی کے کئی نامور اور عظیم کھلاڑی پیدا کیے ہیں ، جن کی فہرست طویل ہے مگر ان میں سے جن کھلاڑیوں کو بہت زیادہ شہرت اور مقبولت حاصل ہوئی ، ان کے نام یہ ہیں : نصیر بندہ ، عاطف حمیدی ، منیر ڈار ، اصلاح الدین ، منور الزمان ، منظور جونیئر رشید جونیئر مسلم شروانی سمیع اللہ شہناز شیخ ، اختر رسول اور حسن سردار ۔ ملک عزیز پاکستان کے علاوہ یہ کھیل بھارت ، ملائیشیا ، چین ، جنوبی کوریا ، جاپان ، آسٹریلیا ، نیوزی لینڈ ، جرمنی ، ہالینڈ ، انگلستان ، فرانس ، جنوبی افریقہ اور ارجنٹائن وغیرہ میں ذوق و شوق سے کھیلا جاتا ہے ۔ ہاکی کے کھیلوں کے بڑے بڑے ٹورنامنٹ ، اولمپکس چیمپینز ٹرافی اور ورلڈ کپ ہیں ، جن میں تقریبا تمام اہم ٹیمیں حصہ لیتی ہیں ۔"
پاکستان کے موسم,"اللہ تعالیٰ کے اپنی مخلوقات پر بےشمار احسانات ہیں ۔ انسانوں کو اپنے خالق کی نعمتوں اور احسانات کا ہمیشہ شکر ادا کرتے رہنا چاہیے کہ جنھیں اللہ تعالیٰ نے عقل و سمجھ کی نعمت سے نوازا ہے ۔ اپنے اردگرد کی چیزوں پر نظر ڈالیے : دالیں ، سبزیاں ، اناج ، گندم ، چاول ، طرح طرح کے پھل ، پھول، درخت پودے ، یہ سب نعمتیں اللہ تعالیٰ نے انسان کے لیے پیدا کی ہیں ۔ ان نعمتوں کی پیدائش اور افزائش کے لیے مختلف موسم اور اراضی کی مختلف قسمیں بنائی ہیں ۔ آم اور کھجور کو میٹھا اور رسیلا بنانے کے لیے گرم موسم بنایا ۔ سیب ، آلوچہ اور خوبانی جیسے پھل کم میٹھے ہوتے ہیں ۔ یہ ایسے انسانوں کے لیے ہیں جو زیادہ مٹھاس پسند نہیں کرتے ۔ زیادہ مٹھاس پھلوں میں حدت سے پیدا ہوتی ہے اور تھوڑی مٹھاس کے لیے معمولی گرمی کی ضرورت ہوتی ہے ۔ یہی وجہ ہے کہ سیب اور خوبانی وغیرہ سرد پہاڑی علاقوں میں ہوتے ہیں ۔ اللہ تعالی نے پاکستان کو چار موسم عطا کیے ہیں ، موسم گرما ، سرما ، بہار اور خزاں ۔ ہم چونکہ ان موسموں کے شروع سے عادی ہیں اس لیے ہمیں ان کے تنوع ( ورائٹی ) کی افادیت کا احساس نہیں ۔ جبکہ بعض ممالک مثلاً : سعودی عرب ، دبئی اور کویت وغیرہ جا کر چند ماہ رہیں تو آپ کو اپنے ملک کے موسموں کے متنوع ہونے کی اہمیت معلوم ہو گی ۔ دبئی ، قطر اور کویت وغیرہ میں سارا سال موسم گرم رہتا ہے ۔ شام کو بھی کھلی فضا میں نکلنے کو دل نہیں چاہتا ، کیوں کہ اس وقت بھی گرمی ہوتی ہے ۔ ملائشیا اور انڈونیشیا میں بارہ مہینے بارش ہوتی ہے ، جس کی وجہ سے دبئی اور قطر جیسی گرمی تو نہیں ہوتی لیکن حبس پیدا ہو جاتا ہے ۔ پنکھے کے نیچے بھی پسینہ خشک نہیں ہوتا ۔ انگلستان میں سارا سال سردی پڑتی ہے ، برف باری ہوتی رہتی ہے یا پھر بارش برستی رہتی ہے ۔ مسلسل سردی کے سبب وہاں کے اکثر باشندوں کے جوڑوں میں درد رہنے لگتا ہے ۔ وہاں گھر سے نکلتے وقت برساتی پاس رکھنی پڑتی ہے کیوں کہ پتا نہیں کب بارش ہونے لگے اور آپ سر سے پاؤں تک بھیگ کر ٹھٹھرنے لگیں ۔ آپ نے وہ ضرب المثل سنی ہو گی کہ گھر کی مرغی ، دال برابر مطلب یہ کہ جو نعمت عام ہو ، آسانی سے میسر ہو ، اس کی قدر نہیں ہوتی ۔ ایک زمانہ تھا کہ ہمیں بلا انقطاع بجلی میسر تھی ۔ تب ہم نے کبھی سوچا بھی نہیں تھا کہ یہ کتنی بڑی نعمت ہے ۔ ہر موسم اللہ تعالیٰ کی نعمت ہے ۔ موسموں کا بدل بدل کر آنا جو لطف دیتا ہے ، اس کی تو بات ہی کچھ اور ہے ۔ موسم گرما کا اپنا لطف ہے قلفیاں ، فالودے اور شربت سے لطف اٹھایا جاتا ہے ۔ لیموں کی میٹھی یا نمکین سکنجبین کے مزے اڑائے جاتے ہیں ۔ آم کھائے جاتے ہیں ، خربوزے اور تربوز اپنی بہار دکھاتے ہیں ۔ بچے بڑے مزے مزے سے مختلف ذائقوں کی آئس کریم کھاتے ہیں ۔ گھنے درختوں کے نیچے بیٹھ کر کھلی ہوا کا لطف اٹھاتے ہیں ۔ ابھی موسم گرما جوبن پر ہوتا ہے کہ بادل آ جاتے ہیں ، تیز ہوائیں چلنے لگتی ہیں اور دیکھتے ہی دیکھتے آسمان پر سیاہ بادل چھا جاتے ہیں ۔ کبھی تیز کبھی ہلکی بارش شروع ہو جاتی ہے جو بعض اوقات چار چار پانچ پانچ دن جاری رہتی ہے ۔ گلیاں اور بازار بارش کے پانی سے ندی نالے بن جاتے ہیں ۔ جامن اور فالسہ بیچنے والوں کی صدائیں بلند ہونا شروع ہو جاتی ہیں ۔ اس بھیگے بھیگے موسم میں پکوڑے بڑا لطف دیتے ہیں ، چنانچہ ان کے تلے جانے کی خوشبو سے گھر مہک اٹھتے ہیں ۔ بارش اپنا رنگ دیکھا کر موسم گرما کو برسات کا چولا پہنا دیتی ہے ۔ ستمبر کے آخر تک گرما اور برسات مل جل کر چلتے ہیں ، کبھی کڑاکے کی دھوپ ، کبھی موسلادھار بارش ۔ ستمبر کے آخر میں موسم آہستہ آہستہ پلٹا کھانا شروع کرتا ہے ، ہوا میں خنکی آجاتی ہے ۔ نومبر میں سردی کا آغاز ہو جاتا ہے ۔ گرمی اور سردی کے درمیانی موسم کو خزاں کہتے ہیں ۔ گرمی درختوں اور پودوں کو بڑھنے میں مدد دیتی ہے ۔ برسات سے سرسبزی اور ہریالی میں اضافہ ہوتا ہے ، ہر طرف پانی نظر آتا ہے یا ہریالی ۔ خزاں کی آمد سے سبزے اور پودوں کی افزائش رک جاتی ہے ۔ جیسے جیسے خزاں اپنا رنگ جماتی ہے ، پتوں کا رنگ زرد پڑتا جاتا ہے پھر ایک وقت ایسا آتا ہے کہ وہ کمزور پڑ کر شاخوں سے جھڑ جاتے ہیں ۔ خزاں کے بعد جب سردی کا زور شروع ہوتا ہے تو درختوں پر پتوں کے نام کی کوئی شے باقی نہیں ہوتی ۔ ان کے تنے اور شاخیں ایسے بدصورت نظر آتے ہیں ، جیسے جھلس کر رہ گئے ہوں ۔ سردی کی ٹھنڈی ہوا درختوں کے حق میں جھلسا دینے والی لو سے بھی بدتر ہوتی ہے ۔ موسم سرما درختوں ، پودوں اور پتوں کے ساتھ جو سلوک بھی کرے لیکن گرمی کی لو اور برسات کے حبس کے مارے ہوئے انسان اس کا بہت خوش دلی سے استقبال کرتے ہیں ۔ باریک کپڑے صندوقوں اور الماریوں میں رکھ دیے جاتے ہیں اور موٹے اور گرم کپڑے نکال لیے جاتے ہیں ۔ انگیٹھیوں اور ہیٹروں کا استعمال شروع ہو جاتا ہے ۔ لوگ لحافوں میں دبک جاتے ہیں ۔ پستہ بادام اخروٹ اور چلغوزے کا استعمال عام ہو جاتا ہے ۔ جو کم آمدن والے یہ مہنگی چیزیں نہیں خرید سکتے ، وہ گرم گرم خستہ چنوں اور مونگ پھلی سے کام و دہن کی تواضع کرتے ہیں ۔ اللہ بڑا کریم اور مہربان ہے ۔ اس نے ایسی سستی اشیا بھی پیدا کی ہیں جو اپنی غذائیت اور افادیت میں مہنگی اشیا سے کسی اعتبار سے کم نہیں ۔ سردیوں میں بھنی ہوئی اشیا کھانے اور یخنی پینے کا اپنا لطف ہے ۔ اللہ تعالیٰ نے پاکستان کو مختلف موسموں کے ساتھ اراضی بھی متنوع عطا کی ہے ۔ پنجاب اور سندھ کا بیشتر علاقہ زرخیز اور میدانی ہے اور بلوچستان گلگت بلتستان ، خیبرپختونخوا کا علاقہ پہاڑی اور پتھریلا ہے ۔ یہاں ایسے بلندوبالا پہاڑ ہیں ، جن کی چوٹیاں سارا سال برف سے ڈھکی رہتی ہیں ۔ موسم سرما میں اگر آپ کا دل برفباری دیکھنے کا خواہاں ہو تو آپ پنجاب کے پہاڑی علاقے مری کے علاوہ خیبرپختونخوا کے علاقے نتھیا گلی یا بلتستان کے شہر سکردو جا سکتے ہیں ۔ دُور دُور تک ریت دیکھنے کی آرزو ہو تو پنجاب کے جنوبی علاقے چولستان یا سندھ کے صحرائے تھر کی طرف چلے جائیے ۔ گرمیوں میں تو ان ریگستانی علاقوں کی سیاحت تکلیف دہ ہو گی البتہ سردیوں میں یہاں موسم معتدل ہوتا ہے ۔ موسم سرما کا زور بالعموم فروری کے وسط میں ٹوٹ جاتا ہے ۔ یہی موسم بہار کے آغاز کے دن ہوتے ہیں ۔ مارچ کے آخر تک عام طور پر موسم میں اعتدال رہتا ہے ۔ اپریل میں پھر گرمی پڑنا شروع ہو جاتی ہے ۔ پاکستان کے زیادہ تر علاقوں میں بہار کا موسم مختصر عرصے کے لیے آتا ہے لیکن اس کی آمد کے ساتھ ہی طرح طرح کے رنگوں اور خوشبوؤں کے پھول ہر طرف اپنی بہار دکھاتے ہیں ۔ بہار میں باغوں اور پارکوں کی رونق اپنے عروج پر ہوتی ہے اور علامہ محمد اقبالؒ کا یہ شعر بےاختیار زبان پر آ جاتا ہے پھول ہیں صحرا میں یا پریاں قطار اندر قطار نیلے، پیلے پیلے پیرہن اللہ تعالیٰ نے پاکستان کو موسموں کا ایسا حسن اور زمین کا ایسا تنوع بخشا ہے کہ یہاں ہر فصل پیدا ہوتی ہے ، ہر طرح کی آب و ہوا پائی جاتی ہے اور دنیا کی کون سی نعمت ہے جو یہاں موجود نہیں","اللہ تعالی نے پاکستان کو چار موسم عطا کیے ہیں ، موسم گرما ، سرما ، بہار اور خزاں ۔ جبکہ بعض ممالک مثلاً : سعودی عرب ، دبئی اور کویت وغیرہ جا کر چند ماہ رہیں تو آپ کو اپنے ملک کے موسموں کے متنوع ہونے کی اہمیت معلوم ہو گی ۔ دبئی ، قطر اور کویت وغیرہ میں سارا سال موسم گرم رہتا ہے ۔ ملائشیا اور انڈونیشیا میں بارہ مہینے بارش ہوتی ہے ، جس کی وجہ سے دبئی اور قطر جیسی گرمی تو نہیں ہوتی لیکن حبس پیدا ہو جاتا ہے ۔ انگلستان میں سارا سال سردی پڑتی ہے ، برف باری ہوتی رہتی ہے یا پھر بارش برستی رہتی ہے ۔ ہر موسم اللہ تعالیٰ کی نعمت ہے ۔ موسم گرما کا اپنا لطف ہے قلفیاں ، فالودے اور شربت سے لطف اٹھایا جاتا ہے ۔ ستمبر کے آخر تک گرما اور برسات مل جل کر چلتے ہیں ، کبھی کڑاکے کی دھوپ ، کبھی موسلادھار بارش ۔ نومبر میں سردی کا آغاز ہو جاتا ہے ۔ گرمی اور سردی کے درمیانی موسم کو خزاں کہتے ہیں ۔ پستہ بادام اخروٹ اور چلغوزے کا استعمال عام ہو جاتا ہے  اللہ بڑا کریم اور مہربان ہے ۔ اللہ تعالیٰ نے پاکستان کو مختلف موسموں کے ساتھ اراضی بھی متنوع عطا کی ہے ۔ پنجاب اور سندھ کا بیشتر علاقہ زرخیز اور میدانی ہے اور بلوچستان گلگت بلتستان ، خیبرپختونخوا کا علاقہ پہاڑی اور پتھریلا ہے ۔ موسم سرما میں اگر آپ کا دل برفباری دیکھنے کا خواہاں ہو تو آپ پنجاب کے پہاڑی علاقے مری کے علاوہ خیبرپختونخوا کے علاقے نتھیا گلی یا بلتستان کے شہر سکردو جا سکتے ہیں ۔ دُور دُور تک ریت دیکھنے کی آرزو ہو تو پنجاب کے جنوبی علاقے چولستان یا سندھ کے صحرائے تھر کی طرف چلے جائیے ۔ مارچ کے آخر تک عام طور پر موسم میں اعتدال رہتا ہے ۔ اپریل میں پھر گرمی پڑنا شروع ہو جاتی ہے ۔ پاکستان کے زیادہ تر علاقوں میں بہار کا موسم مختصر عرصے کے لیے آتا ہے لیکن اس کی آمد کے ساتھ ہی طرح طرح کے رنگوں اور خوشبوؤں کے پھول ہر طرف اپنی بہار دکھاتے ہیں ۔ بہار میں باغوں اور پارکوں کی رونق اپنے عروج پر ہوتی ہے اور علامہ محمد اقبالؒ کا یہ شعر بےاختیار زبان پر آ جاتا ہے پھول ہیں صحرا میں یا پریاں قطار اندر قطار نیلے، پیلے پیلے پیرہن اللہ تعالیٰ نے پاکستان کو موسموں کا ایسا حسن اور زمین کا ایسا تنوع بخشا ہے کہ یہاں ہر فصل پیدا ہوتی ہے ، ہر طرح کی آب و ہوا پائی جاتی ہے اور دنیا کی کون سی نعمت ہے جو یہاں موجود نہیں"
حضرت عمر بن عبد العزیز,"یہ دنیا خیروشر کی لاتعداد مثالوں سے بھری پڑی ہے ۔ اس میں کوئی شک نہیں کہ دُنیا میں خیر کی بھی متعدد مثالیں موجود ہیں اور شر کی مثالوں کی تعداد بھی کسی طور کم نہیں ہے ۔ یاد رکھنا چاہیے کہ شر کی مثالیں محض اس لیے محفوظ رکھی گئی ہیں تاکہ لوگ اُن سے عبرت پکڑیں اور بھلائی اور نیکی کا راستہ اختیار کریں ۔ یہ بات نہایت اہم ہے کہ اگر کوئی انسان اپنی ذاتی صفات کی بنیاد پر زندہ و سلامت ہے ، تو اس کی وجہ اُس کے اعمال خیر ہیں ۔ خیر ایک چراغ ہے ، جو جہالت ، گمراہی ، خود غرضی ظلم اور ہوس پرستی کے اندھیروں میں ہدایت ، سلامتی ، سکھ اور محبت کی روشنی پھیلانے کی ضمانت ہے ۔ حضرت عمر بن عبد العزیز رضی الہ تعالی عنہ بھی خیر کے ایسے ہی نمایندہ اور روشنی کے ایسے ہی چراغ تھے ۔ حضور رسالت ماب صلی اللہ علیہ وآلہ وسلم کے بعد حضرت ابوبکر صدیق ، حضرت عمر فاروق ، حضرت عثمان غنی اور حضرت علی ، یکے بعد دیگر مسلمانوں کے خلیفہ منتخب ہوئے ۔ ان چاروں خلفا کا دور ، عہد رسالت کے بعد امن ، سلامتی ، عدل و انصاف اور اسلامی احکامات کے نفاذ کا بہترین دور ہے ۔ تاریخ اسلام میں یہ عرصہ خلافت راشدہ کا دور کہلاتا ہے ۔ اس کے بعد کچھ عرصہ انتشار اور بدامنی کا زمانہ رہا کہ واقعہ کربلا جیسا اندوہ ناک واقعہ بھی اسی زمانے میں پیش آیا ۔ تاہم اسلام کو پھر ایک ایسا منتقی انسان خلیفہ راشد کے طور پر میسر آیا کہ جس نے خلافت راشدہ کے دور کی یاد تازہ کر دی ۔ یہی وجہ ہے کہ اُن کے عہد خلافت کو خلافت راشدہ کے دور ہی کی توسیع کہا گیا اور عمدہ حکمرانی کی وجہ سے انھیں حضرت عمر فاروق سے تشبیہ دیتے ہوئے عمر ثانی  کا خطاب بھی دیا گیا ۔ یہ ہستی تاریخ اسلام میں حضرت عمر بن عبد العزیز کے نام سے جانی اور پہچانی جاتی ہے ۔ حضرت عمر بن عبد العزیز ۶۸۱ عیسوی میں مدینہ منورہ میں بنو امیہ کے شاہی خاندان میں پیدا ہوئے ۔ آپ کی والدہ ماجدہ حضرت عمر فاروق کی پوتی تھیں ۔ آپ خلیفہ عبدالملک بن مروان کے بھتیجے اور داماد تھے ۔ آپ نے تقریبا چالیس برس کی عمر میں ۷۲۱ عیسوی میں وفات پائی ۔ آپ نے دُنیا میں ظاہری طور پر تو بہت مختصر عمر پائی ، مگر اپنے ایمان ، سچائی ، انصاف پروری ، دین داری ، رحم دلی اور لازوال اخلاقی جراتوں کی وجہ سے ابدی زندگی سے نوازے گئے ۔ آپ کی خدمات اسلامی تاریخ کا سنہرا باب ہیں ۔ خلیفہ سلیمان بن عبدالملک نے اپنی زندگی ہی میں مسلمانوں کے لیے آئیندہ خلیفہ نامزد کر دیا اور اُس کے حق میں لوگوں سے بیعت بھی لے لی مگر اُس کا نام صیغہ راز میں رکھا گیا ۔ سلیمان بن عبدالملک کی وفات کے بعد جب وصیت کھولی گئی تو اس میں حضرت عمر بن عبد العزیز کا نام درج تھا ۔ حضرت عمر بن عبد العزیز نے اس وصیت پر یہ کہہ کر عمل کرنے سے انکار کر دیا کہ مجھے عام مسلمانوں کی مرضی اور رائے جانے بغیر وصیت کر کے خلیفہ مقرر کیا گیا ہے ، جو اسلامی اصولوں کے سراسر خلاف اور ملوکیت کی نشانی ہے ۔ لوگ جسے چاہیں ، اپنا خلیفہ منتخب کر لیں تاہم لوگوں نے آپ ہی کو اپنا خلیفہ منتخب کر لیا ۔ اس موقع پر آپ نے تاریخ ساز خطبہ دیتے ہوئے کہا : جو شخص خدا کی اطاعت کرے ، اُس کی اطاعت واجب ہے اور جو خدا کی نافرمانی کرے ، اُس کی فرماں برداری واجب نہیں ہے ۔ جب تک میں خدا کی اطاعت کروں : میری اطاعت کرو اور اگر میں نافرمانی کروں تو میری اطاعت تم پر واجب نہیں ہے ۔ خلیفہ منتخب ہونے سے قبل آپ بھی بنو امیہ کے شہزادوں اور روسا و امرا کی طرح فارغ البالی کی زندگی گزارتے تھے ۔ اس کی ایک ادنی مثال یہ ہے کہ جو لباس آپ ایک بار پہن لیتے ، دوبارہ زیب تن نہ کرتے ، مگر قربان جائیے کہ جب مسلمانوں نے حضرت عمر بن عبد العزیز کو خلافت کی ذمہ داری کا اہل سمجھا ، تو آپ ایک رات میں صرف ایک ہی رات میں بالکل بدل گئے ، امیرانہ لباس اور شاہی طور طریقے ترک کر کے فقیری اختیار کر لی اور پرہیزگاری کی ایسی نادر مثال قائم کی کہ امت مسلمہ آج تک ایسے کسی دوسرے حکمران کو ترس رہی ہے ۔ حضرت عمر بن عبد العزیز سے پہلے بنو امیہ کے جتنے بھی لوگ حاکم بنے تھے ، انھوں نے بیت المال کو اپنا ذاتی خزانہ بنا لیا اور لوگوں سے مال چھین کر اپنے عیش و آرام پر خرچ کرتے رہے ۔ حضرت عمر بن عبدالعزیز نے خلیفہ المسلمین بننے کے بعد نہ صرف اپنا سارا مال و اسباب بیت المال میں جمع کرا دیا ، بلکہ اپنی بیوی کے سارے زیورات بھی حکومت کے خزانے کی نذر کر دیے ۔ آپ کی بیوی ، جو ایک خلیفہ کی بیٹی اور اب ایک خلیفہ کی بیوی تھیں ، چاہتیں تو حکم ماننے سے انکار کر دیتیں ، مگر آفرین ہے کہ اُنھوں نے بھی اپنے جہیز میں ملے ہوئے تمام زیورات اور جواہر ریاست کے خزانے میں جمع کرا دیے ۔ دراصل یہ تقویٰ کا راستہ ہے ، جسے حضرت عمر بن عبد العزیز نے اختیار کیا ، کیوں کہ آپ جانتے تھے کہ یہ مال و متاع جو ان کے پاس ہے ، ان کے بڑوں نے ظلم کر کے اکٹھا کیا ہے ۔ اپنا عملی نمونہ پیش کرنے کے بعد آپ نے اپنے تمام رشتہ داروں اور بنو امیہ کے سرداروں سے لوگوں کا چھینا ہوا مال واپس لیا ۔ بنو امیہ کے پاس جو ناجائز دولت ، جاگیریں اور دوسروں سے چھینی ہوئی زمینیں تھیں ، وہ بھی واپس لیں اور انھیں اصل حقداروں کے حوالے کیا ۔ بیت المال سے خرچ کے معاملے میں ، آپ نے سخت اصول بنائے اور ان پر سختی سے عمل کیا ۔ معمولی سی غلطی پر بھی سخت باز پرس کی جاتی ۔ آپ نے بیت المال کا سرمایہ کبھی اپنی ذات پر خرچ نہ کیا ۔ کبھی ذاتی کام کے لیے چراغ میں سرکاری تیل استعمال نہ کیا ۔ سلطنت کا خزانہ صرف عوام کی فلاح و بہبود کے لیے وقف رکھا ۔ سرکاری اخراجات کو کم کرنے کے لیے آپ نے عمدہ اور نفیس کاغذوں اور موٹے قلم کا استعمال بند کرا دیا ۔ آپ سے پہلے بیت المال کی آمدن میں اضافے کے لیے نومسلموں سے بھی جزیہ لینے کا چلن تھا ، آپ نے اس کی ممانعت کر دی ۔ بنو امیہ کے حکمرانوں نے حاکم و محکوم میں ایک سماجی تفریق پیدا کر دی تھی ۔ آپ نے وہ امتیاز ختم کر کے سماجی مساوات اور عدل و انصاف کی راہ ہموار کی ۔ آپ نے ملازموں کو اپنے احترام میں کھڑے ہونے سے روک دیا حتی کہ ملازموں کے برابر بیٹھتے اور ان کی خدمت کر کے خوش ہوتے تھے ۔ سادگی ، عجز و انکسار اور پرہیزگاری کا یہ عالم تھا کہ جب ایک دفعہ آپ سخت بیمار تھے ، تو آپ نے ایک میلا کرتا پہن رکھا ہوتا تھا ۔ لوگ آپ کی عیادت کی غرض سے آیا کرتے تو آپ اسی میلے کرتے میں لوگوں سے ملتے ۔ یہ صورت حال دیکھ کر آپ کی بیوی کے بھائی نے اپنی بہن سے کہا کہ آپ کا کرتا بدل دیا جائے تو آپ کی بیوی نے کہا : خدا کی قسم ! ان کے پاس اس کے علاوہ کوئی دوسرا کرتا نہیں ہے ۔ ذرا سوچیے ! یہ ایک ایسے شخص کے تقویٰ کا ذکر ہے ، جو خلیفہ مسلمین بننے سے پہلے ایک بار پہنا ہوا لباس دوسری بار پہننا گوارا نہ کرتا تھا ۔ سچ ہے کہ احکام الہیہ کو وہی شخص دوسروں پر لاگو کر سکتا ہے ، جو خود اپنے اوپر انھیں لاگو کر سکتا ہو ۔ حضرت عمر بن عبد العزیز کی اصلاحات سے جہاں عام لوگ خوش تھے ، وہاں حضرت عمر بن العزیز کے رشتہ دار اور بنو امیہ کے طبقے کے امرا آپ سے سخت ناخوش اور نالاں تھے ، اس لیے وہ تمام آپ کی مخالفت پر کمر بستہ ہو گئے ۔ سچا اور خدا ترس انسان ، بڑے لوگوں سے برداشت نہیں ہوتا ، سو آپ کے مخالفین نے آپ کو قتل کرنے کی گھناؤنی سازش کی ۔ انھوں نے آپ کے ایک خادم کو ایک ہزار اشرفیوں کا لالچ دے کر اپنی سازش میں شریک کر لیا اور اُس کے ہاتھوں آپ کو زہر دلوا دیا ۔ بستر مرگ پر جب آپ نے اُس خادم سے حقیقت حال دریافت کی تو اُس نے سب کچھ سچ سچ بتا دیا۔ آپ نے اُسے معاف کر دیا اور کہا کہ وہ اشرفیاں بیت المال میں جمع کروا دو اور میرے مرنے سے پہلے یہاں سے بھاگ جاؤ ، ورنہ یہاں کے لوگ تمھیں مار ڈالیں گے ۔ بالآخر وہ زہر جان لیوا ثابت ہوا اور آپ دار فانی سے کوچ کر گئے ۔ اللہ تعالیٰ آپ کے درجات میں اضافہ فرمائے ۔ حضرت عمر بن عبد العزیز نے مختصر عہد خلافت میں اخلاقی جراتوں کی ایک لازوال مثال قائم کی ۔ آپ اللہ اور رسول اللہ صلی اللہ علیہ وآلہ وسلم کے احکام بجا لانے میں بندوں سے نہیں ڈرے ، بلکہ بندوں کے مالک حقیقی یعنی اللہ تعالیٰ سے ڈرتے رہے ۔ آپ نے عمل خیر انجام دیا اور عمل خیر ہمیشہ زندہ رہتا ہے ۔ یہی وجہ ہے کہ حضرت عمر بن عبد العزیز کی زندگی کے واقعات تاریخ اسلام کے اوراق میں زندہ محفوظ ہیں ۔","حضور رسالت ماب صلی اللہ علیہ وآلہ وسلم کے بعد حضرت ابوبکر صدیق ، حضرت عمر فاروق ، حضرت عثمان غنی اور حضرت علی ، یکے بعد دیگر مسلمانوں کے خلیفہ منتخب ہوئے ۔ حضرت عمر بن عبد العزیز ۶۸۱ عیسوی میں مدینہ منورہ میں بنو امیہ کے شاہی خاندان میں پیدا ہوئے ۔ آپ خلیفہ عبدالملک بن مروان کے بھتیجے اور داماد تھے ۔ آپ نے تقریبا چالیس برس کی عمر میں ۷۲۱ عیسوی میں وفات پائی ۔ خلیفہ سلیمان بن عبدالملک نے اپنی زندگی ہی میں مسلمانوں کے لیے آئیندہ خلیفہ نامزد کر دیا اور اُس کے حق میں لوگوں سے بیعت بھی لے لی مگر اُس کا نام صیغہ راز میں رکھا گیا ۔ سلیمان بن عبدالملک کی وفات کے بعد جب وصیت کھولی گئی تو اس میں حضرت عمر بن عبد العزیز کا نام درج تھا ۔ حضرت عمر بن عبد العزیز سے پہلے بنو امیہ کے جتنے بھی لوگ حاکم بنے تھے ، انھوں نے بیت المال کو اپنا ذاتی خزانہ بنا لیا اور لوگوں سے مال چھین کر اپنے عیش و آرام پر خرچ کرتے رہے ۔ حضرت عمر بن عبدالعزیز نے خلیفہ المسلمین بننے کے بعد نہ صرف اپنا سارا مال و اسباب بیت المال میں جمع کرا دیا ، بلکہ اپنی بیوی کے سارے زیورات بھی حکومت کے خزانے کی نذر کر دیے ۔ بنو امیہ کے پاس جو ناجائز دولت ، جاگیریں اور دوسروں سے چھینی ہوئی زمینیں تھیں ، وہ بھی واپس لیں اور انھیں اصل حقداروں کے حوالے کیا ۔ حضرت عمر بن عبد العزیز کی اصلاحات سے جہاں عام لوگ خوش تھے ، وہاں حضرت عمر بن العزیز کے رشتہ دار اور بنو امیہ کے طبقے کے امرا آپ سے سخت ناخوش اور نالاں تھے ، اس لیے وہ تمام آپ کی مخالفت پر کمر بستہ ہو گئے ۔ انھوں نے آپ کے ایک خادم کو ایک ہزار اشرفیوں کا لالچ دے کر اپنی سازش میں شریک کر لیا اور اُس کے ہاتھوں آپ کو زہر دلوا دیا ۔ اللہ تعالیٰ آپ کے درجات میں اضافہ فرمائے ۔ حضرت عمر بن عبد العزیز نے مختصر عہد خلافت میں اخلاقی جراتوں کی ایک لازوال مثال قائم کی ۔ آپ اللہ اور رسول اللہ صلی اللہ علیہ وآلہ وسلم کے احکام بجا لانے میں بندوں سے نہیں ڈرے ، بلکہ بندوں کے مالک حقیقی یعنی اللہ تعالیٰ سے ڈرتے رہے ۔ یہی وجہ ہے کہ حضرت عمر بن عبد العزیز کی زندگی کے واقعات تاریخ اسلام کے اوراق میں زندہ محفوظ ہیں ۔"
ادب کی اہمیت,"ادب عربی زبان کا لفظ ہے ۔ اس کا مطلب ہے : حیرت انگیز چیز ۔ عادت اور طرز عمل کا ایسا معیار جو داد کے قابل ہو ۔ اُردو انسائیکلو پیڈیا ، دائرہ معارف اسلامیہ کی جلد دوم میں اس کی وضاحت یوں کی گئی ہے اپنے قدیم ترین مفہوم میں اسے سنت کا مترادف سمجھا جاتا ہے ۔ یعنی عادت ، موروثی معیار طرز عمل ، دستور ، جو انسان اپنے آباؤ اجداد اور ایسے بزرگوں سے حاصل کرتا ہے ، جنھیں قابل تقلید سمجھا جاتا ہے ۔ وقت گزرنے کے ساتھ اس لفظ کے معانی میں تبدیلیاں آتی رہی ہیں ۔ پھر یہ لفظ توازن ، حسن ترتیب ، شائستگی ، خوش خلقی اور اعلی روحانی صفات کی عکاسی کے طور پر بھی استعمال ہونے لگا ۔ بنو امیہ کے دور میں یہ لفظ شاعری اور علمی و ادبی تحریروں کے لیے رائج ہو گیا ۔ عباسی دور میں ادب کو تہذیب اور شہری زندگی کی شائستگی کے لیے استعمال کیا گیا ۔ پہلی صدی ہجری میں ادب کو درج بالا معانی کے ساتھ علم کے لیے بھی برتا جانے لگا ۔ لفظ ادب دو معنوں میں استعمال ہوتا ہے ۔ ایک معنی میں یہ دوسروں کی عزت ، تکریم ، احترام کے لیے استعمال ہوتا ہے ، کہتے ہیں : با ادب با نصیب ۔ دوسرے معنوں میں ادب وہ ہے، جس میں انسانی زندگی کا اور اس سے وابستہ ہر شے کا مطالعہ کیا جاتا ہے ۔ یہ تحریر ایسی ہوتی ہے ، جسے پڑھ کر نہ تو اکتاہٹ ہوتی ہے اور نہ ہی پڑھنے والے پر کوئی ذہنی دباؤ پڑتا ہے ۔ بلکہ ایسی تحریر پڑھ کر انسان اپنے آپ کو ہلکا پھلکا محسوس کرتا ہے ۔ ادب تخلیقی زبان سے وجود میں آتا ہے اور اس کے لیے زبان پر عبور ہونا لازم ہے ۔ یہ بات بھی یاد رکھی جائے کہ ادب دنیا کی ہر زبان میں تخلیق ہوتا ہے ۔ عربی ، فارسی ، چینی ، جرمن انگریزی پنجابی ، سندھی ، بلوچی ، پشتو ، براہوی غرض دنیا کی ہر زبان میں ادب موجود ہے ۔ ہر لکھی ہوئی چیز کو متن کہا جاتا ہے ، تاہم ہر لکھی ہوئی تحریر ادب نہیں کہلاتی ۔ کچھ تحریریں ادبی ہوتی ہیں اور کچھ غیر ادبی ۔ سائنسی ، جغرافیائی ، نفسیاتی ، معاشرتی تحریریں ، اخباری خبریں اور صحافتی کالم غیرادبی تحریروں میں شمار ہوتے ہیں ۔ جبکہ ادبی تحریر وہ ہوتی ہے ، جس میں حقائق کے ساتھ ساتھ جذبات و احساسات کا باہمی ملاپ ہو ۔ انگریزی میں ادب کو لٹریچر کہا جاتا ہے ۔ ادب کی دو اقسام بنیادی حیثیت کی حامل ہیں : شاعری اور نثر ۔ شاعری کی ضمنی اقسام منظم ، غزل ، قصیدہ ، مرثیہ اور رباعی وغیرہ ہیں ، جب کہ نثر میں افسانہ ، کہانی ، ناول ، ڈراما ، مضمون ، آپ بیتی اور سفرنامہ وغیرہ شامل ہوتے ہیں ۔ ادب کا بنیادی مقصد انسانوں کو ذہنی طور پر آسودگی اور خوشی فراہم کرنا ہوتا ہے ۔ ایک ادیب یا شاعر کا کام یہ ہوتا ہے کہ وہ روزمرہ زندگی میں پیش آنے والے واقعات کو اپنی تحریروں کے ذریعے محفوظ کرے اور معاشرے کی صورتحال کو اپنے انداز میں بیان کرے ۔ ادب دراصل معاشرے کا آئینہ ہوتا ہے ۔ معاشرے میں جو کچھ ہو رہا ہوتا ہے ۔ ادب اُسے مختلف اصناف کے ذریعے ہمارے سامنے لاتا ہے ، جس سے معاشرے کا اصل چہرہ اور حقائق ہمارے سامنے منکشف ہوتے ہیں ۔ ادب کا مطالعہ انسانوں کو جہاں دنیا کے حالات و واقعات سے آگاہ کرتا ہے ، وہیں اُن حالات سے سبق دے کر اصلاح اور بہتری کی صورت پیدا کرتا ہے ۔ ادب کا مطالعہ اچھے اور بُرے میں تمیز کرنا سکھاتا ہے ۔ نیک و بد کے فرق کو واضح کرتا ہے ۔ معاشرے کی اچھی بری اقدار کو پرکھنے میں مدد دیتا ہے اور یہ پرکھ انسان کو زندگی سے صحیح رخ کی طرف راہنمائی میں مدد دیتی ہے ۔ سائنسی علوم میں بنیادی مقصد نئی نئی ایجادات اور دریافتیں ہیں ، جن کے ذریعے دنیا کو ترقی کی راہ پر گامزن کرنے اور زندگی گزارنے کے نت نئے وسائل مہیا کیے جاتے ہیں ۔ سائنسی علوم انسانوں کو روزمرہ زندگی گزارنے کے آداب اور طریقوں سے آگاہ نہیں کرتے ، کیوں کہ یہ ان کے دائرہ کار سے باہر ہیں یہ کام ادب کرتا ہے اور انسانوں کو روزمرہ زندگی گزارنے کے آداب سے آشنا کرتا ہے ۔ ادب کی افادیت و اہمیت اس سے بھی ظاہر ہے کہ تھکے ماندے ذہنوں کو اس کے مطالعے سے فرحت و شادمانی میسر آتی ہے اور انسان ادب کے مطالعے کے بعد پھر سے تازہ دم ہو کر اُمور زندگی نبٹانے کے قابل ہو جاتا ہے ۔ ادب انسانی معاشرے میں بہترین اقدار کی پاسداری کی ضمانت ہے ۔ ادب کے مطالعے سے ہم خیر اور شر میں تمیز کرنے کے اہل ہوتے ہیں اور معاشرتی تقاضوں کو سمجھتے ہوئے بہتر زندگی گزارنے کے اصول سے آگاہ رہتے ہیں ۔ اگر ادب نہ ہو تو معاشرہ محض مشینی انداز اختیار کرلے اور زندگی کی عام خوشیاں انسان سے دُور ہو جائیں ۔ علامہ محمد اقبال نے اسی حوالے سے کہا ہے ہے دل کے لیے موت مشینوں کی حکومت احساس مروت کو کچل دیتے ہیں آلات ادب انسانی معاشرے کو انسانیت سے نزدیک تر رکھتا ہے ۔ معاشرے اور انسانی زندگی کے باقی اور سلامت رہنے کا ضامن ہے ۔ اگر انسانی معاشرہ ادب سے روگردانی اختیار کرے گا ، تو انسان کے لیے اس دنیا میں سکون سے زندگی بسر کرنا دشوار ہو جائے گا ۔","ادب عربی زبان کا لفظ ہے ۔ اس کا مطلب ہے : حیرت انگیز چیز ۔ اُردو انسائیکلو پیڈیا ، دائرہ معارف اسلامیہ کی جلد دوم میں اس کی وضاحت یوں کی گئی ہے اپنے قدیم ترین مفہوم میں اسے سنت کا مترادف سمجھا جاتا ہے ۔ بنو امیہ کے دور میں یہ لفظ شاعری اور علمی و ادبی تحریروں کے لیے رائج ہو گیا ۔ عباسی دور میں ادب کو تہذیب اور شہری زندگی کی شائستگی کے لیے استعمال کیا گیا ۔ پہلی صدی ہجری میں ادب کو درج بالا معانی کے ساتھ علم کے لیے بھی برتا جانے لگا ۔ عربی ، فارسی ، چینی ، جرمن انگریزی پنجابی ، سندھی ، بلوچی ، پشتو ، براہوی غرض دنیا کی ہر زبان میں ادب موجود ہے ۔ کچھ تحریریں ادبی ہوتی ہیں اور کچھ غیر ادبی ۔ سائنسی ، جغرافیائی ، نفسیاتی ، معاشرتی تحریریں ، اخباری خبریں اور صحافتی کالم غیرادبی تحریروں میں شمار ہوتے ہیں ۔ جبکہ ادبی تحریر وہ ہوتی ہے ، جس میں حقائق کے ساتھ ساتھ جذبات و احساسات کا باہمی ملاپ ہو ۔ انگریزی میں ادب کو لٹریچر کہا جاتا ہے ۔ ادب کی دو اقسام بنیادی حیثیت کی حامل ہیں : شاعری اور نثر ۔ شاعری کی ضمنی اقسام منظم ، غزل ، قصیدہ ، مرثیہ اور رباعی وغیرہ ہیں ، جب کہ نثر میں افسانہ ، کہانی ، ناول ، ڈراما ، مضمون ، آپ بیتی اور سفرنامہ وغیرہ شامل ہوتے ہیں ۔ سائنسی علوم انسانوں کو روزمرہ زندگی گزارنے کے آداب اور طریقوں سے آگاہ نہیں کرتے ، کیوں کہ یہ ان کے دائرہ کار سے باہر ہیں یہ کام ادب کرتا ہے اور انسانوں کو روزمرہ زندگی گزارنے کے آداب سے آشنا کرتا ہے ۔ اگر انسانی معاشرہ ادب سے روگردانی اختیار کرے گا ، تو انسان کے لیے اس دنیا میں سکون سے زندگی بسر کرنا دشوار ہو جائے گا ۔"
ملی وحدت,"حامد کو سکول سے روزانہ ایک بجے چھٹی ہو جاتی تھی ۔ سکول گھر سے زیادہ دُور نہ تھا ، اس لیے وہ ڈیڑھ بجے تک گھر پہنچ جاتا تھا ۔ آج دو بج چکے تھے مگر حامد ا بھی گھر نہیں پہنچا تھا ، چنانچہ اس کی امی کو تشویش ہو رہی تھی ، حامد کے ابا ! ابھی حامد گھر نہیں پہنچا خیریت ہو ۔ حامد کی امی نے حامد کے آبا سے مخاطب ہوتے ہوئے کہا ۔ کیوں پریشان ہو رہی ہیں ؟ ہو سکتا ہے کہ راستے میں اُس کی سائیکل خراب ہو گئی ہو ، یا کسی دوست کے ساتھ کہیں چلا گیا ہو ۔ حامد کے ابا نے جواب دیا ۔ ابھی یہ باتیں ہو رہی تھیں کہ حامد گھر میں داخل ہوا ۔ بیٹا ! کہاں رہ گئے تھے ؟ امی نے حامد کو دیکھتے ہی کہا ۔ امی راستے میں شہر بھر کے کالج کے طلبہ احتجاجی مظاہرہ کر رہے تھے ۔ اس وجہ سے پولیس نے سڑک بند کی ہوئی تھی ۔ میں سڑک کی بجائے گلیوں میں سے ہوتا ہوا بڑی مشکل سے پہنچا ہوں ۔ حامد نے جواب دیا ۔ بھئی ! کیسا مظاہرہ تھا ؟ حامد کے ابا نے پوچھا ۔ دو دن پہلے جمعے کے دن مسجد اقصی کے باہر اسرائیلی فوجیوں نے اُن نہتے فلسطینیوں پر گولی چلا دی جو جمعہ کی نماز ادا کرنے مسجد کے باہر جمع ہو رہے تھے ۔ یہ احتجاج اسی سلسلے میں تھا ۔ حامد نے جواب دیا ۔ حامد ! جلدی سے منھ ہاتھ دھو لو اور کپڑے تبدیل کر کے کھانے کی میز پر آجاؤ ۔ کھانا تیار ہے ۔ امی میں ابھی آیا ۔ یہ کہہ کر حامد فوراً اپنے کمرے میں چلا گیا ۔ کھانا کھاتے ہوئے حامد نے ابا جان سے پوچھا : ابا جان ! کچھ اس کے بارے میں بتائیے کہ اسرائیلی فلسطینیوں پر کیوں ظلم ڈھا رہے ہیں اور ساری دُنیا کے مسلمان اُس کے مظالم کا منہ توڑ جواب کیوں نہیں دیتے ؟ حامد ! کھانا کھانے کے بعد میرے کمرے میں آؤ میں تمھیں اس بارے میں تفصیل سے بتاؤں گا ۔ کھانا ختم کرنے کے بعد حامد اپنے ابا جان کے پاس جا کر بیٹھ گیا ۔ حامد کے ابا کہنے لگے : حامد ! دنیا کے جتنے بھی مسلمان ہیں ، وہ ایک خدا ، ایک رسول صلی اللہ علیہ وآلہ وسلم ، ایک کتاب اور ایک قبلے کو مانتے ہیں ۔ اللہ تعالیٰ نے ان کے بارے میں ارشاد فرمایا ہے کہ مسلمان آپس میں بھائی بھائی ہیں ۔ انھیں چاہیے کہ قرآن مجید کی تعلیمات پر عمل کریں اور تفرقہ بازی سے بچیں ۔ ہماری اسلامیات کی کتاب میں یہ لکھا ہوا ہے کہ نبی اکرم صلی اللہ علیہ وآلہ وسلم کا ارشاد ہے کہ امت مسلمہ کی مثال ایک جسم کی سی ہے ، جسم کے ایک حصے میں تکلیف ہو تو پورا جسم بے چین ہو جاتا ہے ۔ حامد نے کہا : تم درست کہہ رہے ہو ۔ دُنیا کے کسی خطے میں اگر مسلمان تکلیف میں ہوں تو پوری امت مسلمہ پریشان ہو جاتی ہے ۔ مولانا ظفر علی خاں کہتے ہیں : اخوت اس کو کہتے ہیں چبھے کانٹا جو کابل میں تو ہندوستاں کا ہر پیر و جواں بےتاب ہو جائے یہ طلبہ کا مظاہرہ جس کا تم ذکر کر رہے تھے ، اسی وجہ سے ہو رہا تھا کہ فلسطینی مسلمانوں پر ظلم و ستم پاکستان کے مسلمانوں کے لیے ناقابل قبول ہے ۔ اسرائیل ایسا ملک ہے جس کی بنیاد فلم اور زیادتی پر رکھی گئی ہے ۔ فلسطین پر ناجائز قبضہ کرنے کے بعد اسے بنایا گیا ۔ فلسطینی اس ظلم کے خلاف جب احتجاج کرتے ہیں تو اسرائیلی فوجی ان پر گولیاں برساتے ہیں ۔ جب عالم اسلام سے اس کے خلاف موثر آواز نہیں اُٹھتی تو اسرائیلی حکومت کا حوصلہ مزید بڑھ جاتا حامد کے ابا نے گفتگو کرتے ہوئے کہا ۔ ابا جان ! کیا وجہ ہے کہ مسلمان تعداد میں ایک ارب سے زیادہ ہونے کے باوجود دنیا کے مختلف علاقوں میں جبر و ظلم کا شکار ہیں ؟ حامد نے ابا جان سے پوچھا ۔ سوال کا جواب دیتے ہوئے حامد کے آبا کہنے لگے : بیٹا ! امت مسلمہ کی بدقسمتی یہ ہے اس میں خاندانی اور نسلی تفاخر اور تفرقہ بازی شامل ہو چکے ہیں جس سے اس امت کے اتحاد اور یکجہتی پر برا اثر پڑا ہے ۔ ابا جان ! کیا مسلمانوں کے اتحاد کے لیے کبھی کوشش نہیں کی گئی ؟ حامد نے پوچھا پہلی جنگ عظیم کے بعد سب سے زیادہ نقصان مسلمانوں کی وحدت ملی کو پہنچا ، جس سے ان کی فوجی ، معاشی اور سیاسی طاقت کو بہت زیادہ نقصان ہوا ۔ اس صورت حال میں عالم اسلام کے مختلف علاقوں میں مسلمانوں کے اتحاد کی آوازیں بلند ہونے لگیں ۔ مصر کے علامہ رشید رضا ، افغانستان کے جمال الدین افغانی ، ہندوستان کے محمد علی جوہر اور علامہ محمد اقبال ، مراکش کے ایف عبدالکریم اور تیونس کے جناب سینوسی ، اسلامی دنیا کے وہ مفکر تھے ، جنھوں نے مسلمانوں کے اتحاد کا نعرہ لگایا ۔ چنانچہ ۱۹۲۶ء میں مکہ مکرمہ میں مختلف اسلامی مفکرین کا اجلاس ہوا ، جس میں عالم اسلام کے مسائل پر غور و فکر کر کے ان کے حل کی تجاویز مرتب کی گئیں ۔ اسی اجلاس میں ایک ادارے کی بنیاد رکھی گئی جو مؤتمر عالم اسلامی کے نام سے مشہور ہے ۔ یہ ادارہ مسلمانوں کی فلاح و بہبود کے لیے کوشاں ہے ۔ ابا جان ! اس کے علاوہ کوئی اور مسلمانوں کی تنظیم بھی ہے ، جو عالم اسلام کے مفاد کے لیے کام کر رہی ہو ؟ ہاں بیٹا ! تنظیم عالم اسلامی جس کے تحت مسلمان ملکوں کی متعدد سربراہی کانفرنسیں ہو چکی ہیں ۔ ان کانفرنسوں میں مسلمان ملکوں کے سربراہ مسلمانوں کو درپیش سیاسی اور معاشی مسائل اور ان کے حل پر غوروفکر کرتے ہیں ۔ ابا جان ! اس کے باوجود اسلامی ممالک میں وہ اتحاد نہیں ہے ، جس سے اسلام کے دشمن خوفزدہ ہوں ۔ بیٹا ! تم درست کہہ رہے ہو ۔ بدقسمتی سے مختلف اسلامی ممالک کے حکمران اپنے اپنے مفادات کے لیے دشمنوں کے خلاف سینہ سپر ہونے کے بجائے ، ان کا ساتھ دیتے ہیں مثلاً اسرائیل فلسطینیوں کا دشمن ہے لیکن بعض اسلامی ممالک کے حکمران فلسطینی مسلمانوں کا ساتھ دینے کے بجائے اسرائیل کے ساتھ تعلقات قائم رکھے ہوئے ہیں ۔ اس نااتفاقی نے ابھی تک عالم اسلام کو ملی وحدت کی منزل تک نہیں پہنچنے دیا ۔ ابا جان ! عالم اسلام میں حقیقی اتحاد کیسے قائم ہو سکتا ہے ؟ حامد ! اس کے لیے انھیں صحیح معنوں میں اسلامی تعلیمات پر عمل پیرا ہونا ہو گا ایسے حکمرانوں سے جان چھڑانی ہو گی جو ملی مفاد پر ذاتی مفاد کو ترجیح دیتے ہیں ۔ انھیں پاکستانی ، ایرانی، افغانی ، عراقی اور مصری ہونے کے بجائے حقیقی معنوں میں مسلمان بننا ہو گا ۔ علامہ محمد اقبال کہتے ہیں ابا جان بہت بہت شکریہ ! آج مجھے پتا چلا ہے کہ اسلامی وحدت کا کیا مطلب ہے اور اسے کس طرح قائم رکھا جا سکتا ہے","حامد کو سکول سے روزانہ ایک بجے چھٹی ہو جاتی تھی ۔ آج دو بج چکے تھے مگر حامد ا بھی گھر نہیں پہنچا تھا ، چنانچہ اس کی امی کو تشویش ہو رہی تھی ، حامد کے ابا ! ابھی حامد گھر نہیں پہنچا خیریت ہو ۔ ابھی یہ باتیں ہو رہی تھیں کہ حامد گھر میں داخل ہوا ۔ بیٹا ! کہاں رہ گئے تھے ؟ امی نے حامد کو دیکھتے ہی کہا ۔ امی راستے میں شہر بھر کے کالج کے طلبہ احتجاجی مظاہرہ کر رہے تھے ۔ دو دن پہلے جمعے کے دن مسجد اقصی کے باہر اسرائیلی فوجیوں نے اُن نہتے فلسطینیوں پر گولی چلا دی جو جمعہ کی نماز ادا کرنے مسجد کے باہر جمع ہو رہے تھے ۔ حامد کے ابا کہنے لگے : حامد ! دنیا کے جتنے بھی مسلمان ہیں ، وہ ایک خدا ، ایک رسول صلی اللہ علیہ وآلہ وسلم ، ایک کتاب اور ایک قبلے کو مانتے ہیں ۔ اللہ تعالیٰ نے ان کے بارے میں ارشاد فرمایا ہے کہ مسلمان آپس میں بھائی بھائی ہیں ۔ اسرائیل ایسا ملک ہے جس کی بنیاد فلم اور زیادتی پر رکھی گئی ہے ۔ ابا جان ! کیا مسلمانوں کے اتحاد کے لیے کبھی کوشش نہیں کی گئی ؟ مصر کے علامہ رشید رضا ، افغانستان کے جمال الدین افغانی ، ہندوستان کے محمد علی جوہر اور علامہ محمد اقبال ، مراکش کے ایف عبدالکریم اور تیونس کے جناب سینوسی ، اسلامی دنیا کے وہ مفکر تھے ، جنھوں نے مسلمانوں کے اتحاد کا نعرہ لگایا ۔ چنانچہ ۱۹۲۶ء میں مکہ مکرمہ میں مختلف اسلامی مفکرین کا اجلاس ہوا ، جس میں عالم اسلام کے مسائل پر غور و فکر کر کے ان کے حل کی تجاویز مرتب کی گئیں ۔  بدقسمتی سے مختلف اسلامی ممالک کے حکمران اپنے اپنے مفادات کے لیے دشمنوں کے خلاف سینہ سپر ہونے کے بجائے ، ان کا ساتھ دیتے ہیں مثلاً اسرائیل فلسطینیوں کا دشمن ہے لیکن بعض اسلامی ممالک کے حکمران فلسطینی مسلمانوں کا ساتھ دینے کے بجائے اسرائیل کے ساتھ تعلقات قائم رکھے ہوئے ہیں ۔ انھیں پاکستانی ، ایرانی، افغانی ، عراقی اور مصری ہونے کے بجائے حقیقی معنوں میں مسلمان بننا ہو گا ۔ علامہ محمد اقبال کہتے ہیں ابا جان بہت بہت شکریہ ! آج مجھے پتا چلا ہے کہ اسلامی وحدت کا کیا مطلب ہے اور اسے کس طرح قائم رکھا جا سکتا ہے"
مثالی طالب علم,"مخدوم صاحب سکول میں اُردو کے استاد ہیں اور بچوں میں بہت مقبول اور ہر دل عزیز ہیں ۔ مخدوم صاحب بچوں کو نصاب کے ساتھ زندگی کے بارے میں اچھی اچھی باتیں بھی بتاتے رہتے ہیں ۔ اس بار ہفتہ وار بزم ادب میں انھوں نے اپنی جماعت کے بچوں سے کہا کہ آج ہم ایک مثالی طالب علم کی صفات اور خصوصیات پر گفتگو کریں گے ، تاکہ آپ سب بھی خود کو ایک مثالی طالب علم بنانے کی کوشش کریں ۔ سب طلبہ ہمہ تن گوش ہو گئے ۔ جماعت کے مانیٹر طارق نے کوئی سوال پوچھنے کے لیے ہاتھ کھڑا کیا تو مخدوم صاحب نے اُسے اشارے سے سوال پوچھنے کی اجازت دی ۔ سر مثالی طالب علم کا کیا مطلب ہے ؟ مخدوم صاحب بیٹا ! ہم سب سے پہلے آپ کو یہی بتانے والے ہیں کہ مثالی طالب علم کس کو کہتے ہیں ۔ سر ! معافی چاہتا ہوں کہ میں درمیان بول پڑا ۔ ہمیں بتائیں کہ ایک مثالی طالب علم کون ہوتا ہے ؟ مخدوم صاحب : مثالی طالب علم ایک ایسے طالب علم کو کہتے ہیں جو اپنی خوبیوں اور صلاحیتوں کی وجہ سے دوسرے طالب علموں کے لیے ایک مثال اور نمونہ ہو ۔ سر ہمیں یہ کیسے معلوم ہو سکتا ہے کہ کون مثالی طالب علم ہے ؟ مخدوم صاحب : ہم سب بچوں سے سوال جواب کریں گے لیکن ضروری ہے کہ پہلے دوسروں کی بات غور سے سنیں ، پھر بات کرنے کے لیے ہاتھ کھڑا کریں اور جب دوسرے خاموش ہو جائیں تو پھر بات کریں ۔ سر یہ بھی تو ایک مثالی طالب علم کی خوبی ہے کہ وہ دوسروں کی بات غور سے سنے ، کسی کی بات نہ کاٹے اور اپنی باری آنے پر بات کرے ۔ مخدوم صاحب : شاباش ! تم نے بالکل درست کہا ۔ یہ بھی مثالی طالب علم کی ایک خوبی ہے ۔ سر ! آپ ہمیں تفیصلا ترتیب وار بتائیں کہ ایک مثالی طالب علم میں کون کون سی خوبیاں ہوتی ہیں ۔ مخدوم صاحب : پیارے بچو ! ہم مسلمان ہیں ، اس لیے ہم ایک مسلمان مثالی طالب علم کی صفات آپ کو بتاتے ہیں ۔ تنویر مخدوم صاحب : ایک مسلمان مثالی طالب علم صبح سویرے اٹھتا ہے ۔ کلمہ شریف پڑھتا ہے ، نماز ادا کرتا ہے اور قرآن پاک کی تلاوت کرتا ہے ۔ عمران : سر ہمارے سکول میں کچھ بچے دوسرے مذاہب سے بھی تو تعلق رکھتے ہیں ؟ مخدوم صاحب جی جی غیر مسلم بچے بھی مثالی طالب علم ہو سکتے ہیں ۔ وہ بھی صبح سویرے اٹھ کر اپنے مذہب کے بتائے ہوئے نیک طریقوں کے مطابق دن کا آغاز کرتے ہیں ۔ سر وقت کی پابندی بھی تو مثالی طالب علم کی اچھی عادتوں میں شامل ہے ۔ مخدوم صاحب : کیوں نہیں ؟ مثالی طالب علم اپنے تمام کاموں میں وقت کی پابندی کرتا ہے ۔ وقت پر سکول جاتا ہے ، وقت پر کھیلتا ہے ، وقت پر سکول کا کام کرتا ہے ، وقت پر سوتا ہے اور وقت پر اُٹھتا ہے ۔ عمران : سر کیا مثالی طالب علم کھیل کود میں بھی حصہ لیتا ہے ؟ مخدوم صاحب : ذہنی اور جسمانی صحت کے لیے کھیل کود بہت ضروری ہے ۔ مثالی طالب علم وقت مقرر پرکھیلتا بھی ہے ۔ طارق : سر میں نے ایک کتاب میں پڑھا تھا کہ ایک اچھا طالب علم ایک اچھا انسان ، اچھی اولاد ، اچھا ہمسایہ اور اچھا شہری ہوتا ہے ۔ مخدوم صاحب : ہاں یہ سب خوبیاں ایک مثالی طالب علم میں موجود ہوتی ہیں ۔ وہ بزرگوں اور اساتذہ کا احترام کرتا ہے ، ضرورت مندوں کے کام آتا ہے اور ملک و قوم کی ترقی کا خواہشمند ہوتا ہے ۔ کیا ماں باپ کے ساتھ گھر کے کام کاج میں ہاتھ بٹانا ، ہمسایوں کا خیال رکھنا ، چھوٹے بہن بھائیوں ، دوستوں اور ہم جماعتوں کی مدد کرنا بھی مثالی طالب علم کی نشانی ہے ؟ بالکل ایک مثالی طالب علم یہ سب کام خوش دلی اور خوش اسلوبی سے کرتا ہے ۔ اپنے چھوٹے بہن بھائیوں ، ہمسایوں اور ہم جماعتوں کی پڑھائی میں اُن کی مدد کرتا ہے ۔ وہ یہ سمجھتا ہے کہ دوسروں مخدوم صاحب : کے کام آنا بہت بڑی نیکی ہے ۔ عمران : علامہ محمد اقبال نے بھی تو فرمایا ہے مخدوم صاحب : واہ واہ ! کیا بات ہے ۔ پیارے بچو ! ایک مثالی طالب علم کے لیے یہ بھی ضروری ہے کہ وہ وعدے کا پابند ، خوش اخلاق ، خوش گفتار اور خوش کردار ہو ، ہمیشہ سچ بولے، دیانتدار اور ایماندار ہو ۔ سر ! مثالی طالبعلم صاف ستھرا بھی تو رہتا ہے ۔ کیوں نہیں ؟ صفائی تو نصف ایمان ہے ۔ ایک مثالی طالب علم خود بھی صاف ستھرا رہتا ہے ۔ لباس ، بستہ ، گھر اور اپنا ماحول بھی صاف ستھرا رکھتا ہے ۔ وہ اپنی کتابوں کی حفاظت کرتا ہے اور اُن کو خراب نہیں ہونے دیتا ۔ مخدوم صاحب : نادر بلال : سر مثالی طالب علم کی کوئی اور خصوصیت بتائیں ۔ مخدوم صاحب : ایک مثالی طالب علم فضول خرچی نہیں کرتا کیوںکہ اسراف اور فضول خرچی شیطانی عمل ہے ۔ وہ بچت کا عادی ہوتا ہے ۔ اپنے جیب خرچ سے بچت کر کے اچھی اچھی کتابیں اور قلم خریدتا ہے ۔ اس طرح وہ اپنے ماں باپ کا معاشی بوجھ بھی بانٹ لیتا ہے ۔ سر ! کیا مثالی طالب علم اپنے جیب خرچ میں سے اپنے دوستوں پر بھی کچھ خرچ کرتا ہے ؟ کیوں نہیں ؟ مثالی طالب علم جب کوئی اچھی چیز کھاتا ہے تو اُس میں اپنے دوستوں کو بھی شامل کرتا ہے ۔ مثالی طالب علم لالچی اور خودغرض نہیں ہوتا بلکہ اس کے اندر ایثار اور قربانی کا جذبہ ہوتا ہے ۔ وہ اپنے بہن بھائیوں اور دوستوں کی ضرورت کو اپنی ضرورت پر ترجیح دیتا ہے ۔ آپ نے آج ہمیں بہت ہی اچھی اچھی باتیں بتائی ہیں ۔ ہم سب بھی کوشش کریں گے کہ اپنے اندر یہ خوبیاں پیدا کر کے ایک مثالی طالب علم بن جائیں اور ملک و قوم کا نام روشن کریں ۔ شاباش اللہ آپ سب کو ایسا کرنے کی توفیق دے ۔ پیارے بچو ! ایک مثالی طالب علم کا اولین فرض یہ ہے کہ وہ اپنی پوری توجہ پڑھائی پر رکھے ۔ اساتذہ کی باتیں غور سے سنے ، حصول تعلیم میں دل لگا کر محنت کرے اور اعلیٰ کامیابیاں حاصل کرے تاکہ وہ اُن نوجوانوں میں شامل ہو جائے ، جن کے بارے میں ہمارے قومی شاعر علامہ محمد اقبال نے فرمایا ہے","مخدوم صاحب سکول میں اُردو کے استاد ہیں اور بچوں میں بہت مقبول اور ہر دل عزیز ہیں ۔ اس بار ہفتہ وار بزم ادب میں انھوں نے اپنی جماعت کے بچوں سے کہا کہ آج ہم ایک مثالی طالب علم کی صفات اور خصوصیات پر گفتگو کریں گے ، تاکہ آپ سب بھی خود کو ایک مثالی طالب علم بنانے کی کوشش کریں ۔ مخدوم صاحب : مثالی طالب علم ایک ایسے طالب علم کو کہتے ہیں جو اپنی خوبیوں اور صلاحیتوں کی وجہ سے دوسرے طالب علموں کے لیے ایک مثال اور نمونہ ہو ۔ سر یہ بھی تو ایک مثالی طالب علم کی خوبی ہے کہ وہ دوسروں کی بات غور سے سنے ، کسی کی بات نہ کاٹے اور اپنی باری آنے پر بات کرے ۔ تنویر مخدوم صاحب : ایک مسلمان مثالی طالب علم صبح سویرے اٹھتا ہے ۔ کلمہ شریف پڑھتا ہے ، نماز ادا کرتا ہے اور قرآن پاک کی تلاوت کرتا ہے ۔ مخدوم صاحب : کیوں نہیں ؟ مثالی طالب علم اپنے تمام کاموں میں وقت کی پابندی کرتا ہے ۔ وقت پر سکول جاتا ہے ، وقت پر کھیلتا ہے ، وقت پر سکول کا کام کرتا ہے ، وقت پر سوتا ہے اور وقت پر اُٹھتا ہے ۔ طارق : سر میں نے ایک کتاب میں پڑھا تھا کہ ایک اچھا طالب علم ایک اچھا انسان ، اچھی اولاد ، اچھا ہمسایہ اور اچھا شہری ہوتا ہے ۔ وہ بزرگوں اور اساتذہ کا احترام کرتا ہے ، ضرورت مندوں کے کام آتا ہے اور ملک و قوم کی ترقی کا خواہشمند ہوتا ہے ۔ اپنے چھوٹے بہن بھائیوں ، ہمسایوں اور ہم جماعتوں کی پڑھائی میں اُن کی مدد کرتا ہے ۔ پیارے بچو ! ایک مثالی طالب علم کے لیے یہ بھی ضروری ہے کہ وہ وعدے کا پابند ، خوش اخلاق ، خوش گفتار اور خوش کردار ہو ، ہمیشہ سچ بولے، دیانتدار اور ایماندار ہو ۔ لباس ، بستہ ، گھر اور اپنا ماحول بھی صاف ستھرا رکھتا ہے ۔ وہ اپنی کتابوں کی حفاظت کرتا ہے اور اُن کو خراب نہیں ہونے دیتا ۔ اپنے جیب خرچ سے بچت کر کے اچھی اچھی کتابیں اور قلم خریدتا ہے ۔ اساتذہ کی باتیں غور سے سنے ، حصول تعلیم میں دل لگا کر محنت کرے اور اعلیٰ کامیابیاں حاصل کرے تاکہ وہ اُن نوجوانوں میں شامل ہو جائے ، جن کے بارے میں ہمارے قومی شاعر علامہ محمد اقبال نے فرمایا ہے"
تفریح کی اہمیت,"فرح ، فرحت ، راحت اور تفریح ، ان سب الفاظ کی اصل ایک ہے ۔ معنی ہیں سکھ ، آرام ، اور خوشی ۔ جس کام سے انسان کو سکھ ، چین اور خوشی ملتی ہو وہ راحت اور تفریح والا کام ہے ۔ ایک طالب علم چھے دن لگاتار پڑھائی کرتا ہے ، باقاعدہ سکول جاتا ہے ، اور بلاناغہ ہوم ورک کرتا ہے ۔ ان کاموں سے جو وقت بچتا ہے ، اُس میں اپنے والد یا والدہ کے کاموں میں ہاتھ بٹاتا ہے ۔ مسلسل کام کرتے رہنے کے سبب اس کو تھکاوٹ محسوس ہونے لگتی ہے ۔ طبیعت میں بےزاری پیدا ہو جاتی ہے ، تو اکتاہٹ دور کرنے کے لیے اپنے بھائی بہنوں یا دوستوں کے ساتھ کسی تفریحی مقام پر چلا جاتا ہے ۔ جہاں کی فضا ، میں سبزہ ، درخت اور ہوا کی تازگی ہو ، جسے دیکھ کر اُس کی طبیعت کھل اٹھتی ہے ۔ گھٹن کی اُس فضا سے کھلے اور کشادہ ماحول میں آنے سے اس کے دل کو خوشی ملتی ہے ۔ فرحت کا احساس ہوتا ہے ۔ مسلسل ایک ہی طرح کے ماحول میں رہنے اور کام کرنے سے جو تھکاوٹ پیدا ہو گئی تھی وہ دور ہو جاتی ہے ۔ وہ تروتازہ ہو جاتا ہے ۔ اس کی اکتاہٹ ختم ہو جاتی ہے اور وہ نئے جوش و جذبہ کے ساتھ کام کے لیے تیار ہو جاتا ہے ۔ تفریح کی اہمیت سے کوئی بھی انکار نہیں کر سکتا ۔ ہر جاندار کا حق ہے کہ اسے سکھ ملے ۔ بیل کھیتوں میں ہل چلاتے ہیں ۔ باربردار جانور ، بوجھ اٹھاتے ہیں ۔ گاڑیوں میں جوتے جاتے ہیں ، انھیں کھینچتے ہیں ۔ مسلسل محنت اور مشقت کے کام کرنے کی وجہ سے تھک جاتے ہیں تو انھیں بھی آرام کی ضرورت پڑتی ہے ۔ یہ تو تھی حیوانوں کی بات اور اُن کے لیے تفریح کی اہمیت ۔ اب ذرا انسانوں کی طرف آئیے ۔ آپ غور کریں تو یہ واضح ہو گا کہ انسان ، حیوانوں سے بھی زیادہ کام کرتے ہیں ۔ حیوان تو صرف جسمانی محنت کرتے ہیں ، بدنی مشقت کے کام انجام دیتے ہیں جب کہ انسانوں کو دماغی محنت بھی کرنا پڑتی ہے ۔ بعض دماغی کام اتنے مشکل ہوتے ہیں کہ انسان کو جسمانی مشقت سے بھی زیاہ تھکا دیتے ہیں لہذا انسانوں کو تفریح کی ضرورت حیوانوں سے زیادہ ہوتی ہے ۔ تفریح ہمارے لیے بہت ضروری ہے ، اس سے تھکاوٹ دور ہوتی اور بدن میں چستی آ جاتی ہے ۔ اکتاہٹ اور بیزاری ختم ہو جاتی ہے ۔ الغرض اس سے بہت فائدے حاصل ہوتے ہیں ۔ تفریح سے مراد صرف سیر وغیرہ ہی نہیں بلکہ ورزش اور کھیل کود بھی تفریح کا حصہ ہیں ۔ کھیل کود سے بھی انسان تازہ دم ہو جاتا ہے ۔ دماغی اور جسمانی کاموں کی وجہ سے جو تھکاوٹ اور اکتاہٹ ہوتی ہے وہ دور ہو جاتی ہے ۔ انسان تازہ دم ہو جاتا ہے ۔ انسان کی صحت کے لیے ورزش بھی نہایت ضروری ہے ۔ اگر انسان کی صحت ٹھیک نہ ہو ۔ وہ بیمار ہو تو پھر وہ اللہ تعالی کی کسی نعمت سے بھی لطف اندوز نہیں ہو سکتا ہے ۔ اگر صحت نہ ہو تو نہ وہ سیر و تفریح کے لیے کہیں جا سکتا ہے ، نہ کھیلوں میں حصہ لے سکتا ہے ۔ لیکن ہم حتمی طور پر نہیں بتا سکتے کہ کون سے کام تفریح والے ہیں ۔ ہو سکتا ہے کہ جمیل ایک کام میں فرحت محسوس کرے وہی کام نسیم کے لیے پریشان کن ہو ۔ کچھ لوگ سارے دن کے کام کاج کے بعد شام کے وقت باقاعدگی سے ٹینس کھیلتے ہیں حالانکہ یہ کھیل بڑا تھکا دینے والا ہے ، لیکن انھیں اس میں لطف حاصل ہوتا ہے ۔ کچھ لوگوں کے نزدیک دن بھر کے کاموں سے فراغت کے بعد رات کے وقت دوستوں کے ساتھ بیٹھ کر گپ شپ لگانا تفریح ہے ۔ بعض ایسے بھی ہیں کہ دن میں اپنے کام سے فارغ ہو کر تھکے ہارے جب گھر آتے ہیں تو اپنے بچوں کے ساتھ گپ لگانے میں انھیں مزا آتا ہے ۔ ان کے ساتھ کھیل کود میں شریک ہونا ہی ان کے نزدیک سب سے بڑی تفریح ہے ۔ صحت افزا پہاڑی مقامات پر گرمیوں کے کچھ دن گزارنے میں بھی بہت سوں کے نزدیک زبردست تفریح ہے ۔ ایسے بھی بہت ہیں جو برف باری کے انتہائی سرد موسم میں پہاڑوں کی سیر کرنے نکل کھڑے ہوتے ہیں کیوںکہ ان کے نزدیک ان کی خوشی اسی میں ہوتی ہے ۔ کچھ تنہائی پسند اور میل ملاپ سے گریز کرنے والے لوگ بھی ہیں جنھیں گھر سے باہر نکلنا اچھا نہیں لگتا ۔ وہ کالج ، سکول یا دفتر وغیرہ سے واپس آنے کے بعد گھر ہی میں رہتے اور مطالعے سے دل بہلاتے ہیں ۔ یہ ہر آدمی کے مزاج اور ذوق پر منحصر ہے کہ کس کے لیے کون سی بات فرحت بخش ہے لیکن اتنی بات طے ہے کہ تفریح صحت کے لیے بہت ضروری ہے ۔ اس کے علاوہ وہ تروتازہ ہو کر مستعدی سے کام کرنے کے لیے بھی ضروری ہے ۔ آپ تفریح کے لیے جس کام کو چاہے انتخاب کریں لیکن انتخاب کرتے وقت اس بات کا خیال رکھیں کہ وہ کام صحیح معنوں میں آپ کو فائدہ پہنچانے والا ہو ۔ ایسا نہ ہو کہ آپ جس کام کو راحت بخش سمجھ رہے ہوں ، وہی آپ کے لیے مضر ہو ، مثلاً کھیل کود کے کبھی معقول کام تفریح کے کام ہیں ، لیکن اگر آپ انتہائی گرمی کے دنوں میں کرکٹ کھیلیں گے تو بیمار پڑ جائیں گے ۔ اسی طرح دُور دراز کے کسی پہاڑی مقام کی سیر سے بھی تفریحی مقصد حاصل ہوتا ہے ، لیکن آپ کے پاس اس سفر کے اخراجات پورے کرنے کے لیے پیسے نہ ہوں تو پھر قرض لینا پڑے گا ، ایسی تفریح آپ کے لیے بعد میں پریشانی کا سبب بنے گی ۔","فرح ، فرحت ، راحت اور تفریح ، ان سب الفاظ کی اصل ایک ہے ۔ معنی ہیں سکھ ، آرام ، اور خوشی ۔ ایک طالب علم چھے دن لگاتار پڑھائی کرتا ہے ، باقاعدہ سکول جاتا ہے ، اور بلاناغہ ہوم ورک کرتا ہے ۔ گھٹن کی اُس فضا سے کھلے اور کشادہ ماحول میں آنے سے اس کے دل کو خوشی ملتی ہے ۔ حیوان تو صرف جسمانی محنت کرتے ہیں ، بدنی مشقت کے کام انجام دیتے ہیں جب کہ انسانوں کو دماغی محنت بھی کرنا پڑتی ہے ۔ تفریح ہمارے لیے بہت ضروری ہے ، اس سے تھکاوٹ دور ہوتی اور بدن میں چستی آ جاتی ہے ۔ کھیل کود سے بھی انسان تازہ دم ہو جاتا ہے ۔ دماغی اور جسمانی کاموں کی وجہ سے جو تھکاوٹ اور اکتاہٹ ہوتی ہے وہ دور ہو جاتی ہے ۔ اگر انسان کی صحت ٹھیک نہ ہو ۔ وہ بیمار ہو تو پھر وہ اللہ تعالی کی کسی نعمت سے بھی لطف اندوز نہیں ہو سکتا ہے ۔ لیکن ہم حتمی طور پر نہیں بتا سکتے کہ کون سے کام تفریح والے ہیں ۔ ہو سکتا ہے کہ جمیل ایک کام میں فرحت محسوس کرے وہی کام نسیم کے لیے پریشان کن ہو ۔ ایسے بھی بہت ہیں جو برف باری کے انتہائی سرد موسم میں پہاڑوں کی سیر کرنے نکل کھڑے ہوتے ہیں کیوںکہ ان کے نزدیک ان کی خوشی اسی میں ہوتی ہے ۔ کچھ تنہائی پسند اور میل ملاپ سے گریز کرنے والے لوگ بھی ہیں جنھیں گھر سے باہر نکلنا اچھا نہیں لگتا ۔ آپ تفریح کے لیے جس کام کو چاہے انتخاب کریں لیکن انتخاب کرتے وقت اس بات کا خیال رکھیں کہ وہ کام صحیح معنوں میں آپ کو فائدہ پہنچانے والا ہو ۔ ایسا نہ ہو کہ آپ جس کام کو راحت بخش سمجھ رہے ہوں ، وہی آپ کے لیے مضر ہو ، مثلاً کھیل کود کے کبھی معقول کام تفریح کے کام ہیں ، لیکن اگر آپ انتہائی گرمی کے دنوں میں کرکٹ کھیلیں گے تو بیمار پڑ جائیں گے ۔"
خدا اس وقت یہ چاہتا ہے کہ,"کہتے ہیں کہ ایک بادشاہ اُمراء و زرا اور نوکروں چاکروں کے جم غفیر کے ساتھ دارالسلطنت سے شکار کو نکالا ۔ یہ لوگ کئی دن تک جنگل میں شکار کھیلتے رہے ۔ ایک روز یوں ہوا کہ بادشاہ کے سامنے چند ہرن نمودار ہوئے اور چوکڑیاں بھرتے ہوئے بھاگنے لگے ۔ بادشاہ نے تن تنہا ان کے تعاقب میں گھوڑا ڈال دیا ۔ ہرن ایسے تیز رفتار تھے کہ باوجود سرپٹ دوڑنے کے بادشاہ کا گھوڑا ان تک نہ پہنچ سکا ۔ بادشاہ تیر پر تیر چلاتا رہا لیکن کوئی بھی تیر کاری نہ لگا ۔ ہرن بدستور بھاگتے رہے اور بادشاہ ان کے پیچھے گھوڑا دوڑاتا رہا ۔ اب اسے محسوس ہوا کہ اپنے ترکش کے سارے تیر چلا چکا ہے ۔ خالی ترکش کے ساتھ اب ہرنوں کا تعاقب فضول تھا ۔ اس پر تکلیف دہ بات یہ تھی کہ بادشاہ اپنے ساتھیوں کو کئی کوس پیچھے چھوڑ کر آگے نکل آیا تھا ۔ ہرنوں کو مار گرانے کی دھن میں وہ یہ بھول گیا کہ وہ کس راستے پر جا رہا ہے ۔ اب اسے خیال آیا کہ یہاں سے واپسی ہو تو کیونکر ہو ؟ سامنے خاردار جھاڑیاں تھیں یا جنگلی درختوں کے جھنڈ تھے ۔ دور دور تک راستے میں کوئی نشان نہ تھا ۔ اس نے ادھر ادھر بہت نظر دوڑائی لیکن کہیں بھی کوئی آدم زاد دکھائی نہ دیا ۔ اب وہ تھا اور اس کا گھوڑا ۔ جب گھوڑے کی ٹانگوں پر اس کی نظر پڑی تو یہ دیکھ کر دھک سے رہ گیا کہ کانٹوں بھرے جنگل میں دوڑتے ہوئے وہ بری طرح زخمی ہو چکی ہیں اور ان سے بےتحاشا خون بہہ رہا ہے ۔ اس حالت میں وہ گھوڑے کو دوڑا بھی تو نہ سکتا تھا ۔ البتہ اسے تسلی تھی کہ اس کے نیام میں تلوار موجود تھی جس سے وہ وحشی جانوروں کا مقابلہ کر سکتا تھا ۔ دن ڈھل چکا تھا ۔ اس نے زخمی گھوڑے کی باگ ہاتھ میں لی اور اسے چلاتا ہوا آگے بڑھا ۔ جھاڑیوں میں الجھتا ، گھنے درختوں کے درمیان اپنا راستہ بناتا ، جنگل کے خونخوار جانوروں کی دھاڑ چنگھاڑ سنتا ، ان سے بچتا بچاتا وہ آگے بڑھتا گیا ۔ اُس نے دو دن اور دو راتیں سفر میں گزاریں اور بالآخر جنگل سے باہر آنے میں کامیاب ہو گیا ۔ اس دوران اس نے کچھ کھایا پیا نہ تھا ۔ جب تک جنگل میں تھا ، اسے کھانے پینے کا کوئی ہوش نہ تھا ۔ اب جو ویرانے سے باہر نکلا تو اسے بھوک پیاس نے ستانا شروع کر دیا ۔ پیاس تو اس نے ایک جوہڑ سے چند چلو پانی لے کر بجھالی البتہ بھوک مٹانے کا کوئی سامان نہ تھا ۔ جنگل سے نکل کر ابھی وہ تین کوس ہی چلا ہو گا کہ اُسے لہلہاتے کھیت نظر آئے ۔ اس کی خوشی کا کوئی ٹھکانہ نہ تھا کیونکہ وہ سنسان بیابان سے نکل کر انسانوں کے جہان میں آ گیا تھا ۔ مسلسل سفر اور بھوک پیاس کی شدت کے باعث اس کی بیت بہت کچھ بدل چکی تھی۔ درختوں اور جھاڑیوں میں متواتر الجھنے کی وجہ سے اس کا لباس بھی کہیں کہیں سے پھٹ گیا تھا ۔ اس کی ظاہری حالت کو دیکھ کر کسی کو بھی یہ اندازہ نہیں ہو سکتا تھا کہ وہ اس ملک کا بادشاہ ہے ۔ چلتے چلتے اسے خربوزوں کا ایک کھیت نظر آیا ۔ اس نے سوچا چلو بھوک مٹانے کی ایک صورت تو نکلی ۔ پکے ہوئے خربوزوں کا رنگ اتنا عمدہ اور خوشبو اس قدر تیز تھی کہ ان سے کھیت کی ساری فضا دہک اور مہک رہی تھی ۔ بادشاہ کے منھ میں پانی بھر آیا ۔ اس نے دیکھا کہ ایک کسان کھیت کے سرے پر کھڑا سخت پہرہ دے رہا ہے ۔ اس کے رعب و داب کا یہ عالم ہے کہ کھیت میں کسی آدمی یا مویشی کا داخل ہونا تو کجا ، وہاں پرندہ بھی پر نہیں مار سکتا ۔ بہرحال بادشاہ نے بھی اپنے جی میں ٹھان لی کہ وہ ہر قیمت پر خربوزوں کے دو چار دانے حاصل کر کے رہے گا ۔ وہ گھوڑے کی باگ ایک درخت سے اٹکا کر کسان کے پاس پہنچا ۔ رسمی سلام و دعا کے بعد بادشاہ نے اس سے پوچھا یہ خربوزے کس کے ہیں ؟ میرے ہیں ۔ اس شخص نے جواب دیا ۔ کیا انھیں فروخت کرو گے ؟ بادشاہ نے کہا ۔ نہیں ، یہ فروخت کے لیے نہیں ہیں ۔ کسان نے گرج کر جواب دیا ۔ تو پھر کاہے کے لیے ہیں ؟ بادشاہ نے پوچھا ۔ تم کیوں پوچھتے ہو ؟ کسان اپنے مخصوص گونج دار لہجے میں بولا ۔ بھئی میرا جی چاہتا ہے کہ قیمت دے کر تم سے دو چار خربوزے لے لوں ۔ بادشاہ نے قدرے نرمی سے کہا ۔ نہیں ، ہرگز نہیں ، تم تو کیا یہ خربوزے کوئی بھی نہیں لے سکتا ۔ بلکہ خود میں بھی نہیں لے سکتا ۔ کسان نے زیادہ کرخت لہجے میں جواب دیا ۔ تو پھر تم انھیں کیا کرو گے ؟ بادشاہ نے پوچھا ۔ دیکھو ! یہ خربوزے میں نے فقط بادشاہ کے لیے بوئے ہیں اور صرف وہی انھیں کھا سکتا ہے ۔ اسی کے لیے میں نے رات دن پہرہ دے کر یہ فصل پروان چڑھائی ہے ۔ کسان بولا ۔ بھئی ! جتنی قیمت تم کہو گے میں دوں گا ۔ زیادہ نہیں تو ایک ہی خربوزہ توڑ کر مجھے دے دو ۔ میں ایک مسافر ہوں اور کئی دن سے سفر میں ہوں ۔ مجھے سخت بھوک لگی ہے ۔ خدارا مجھ پر رحم کرو ۔ بادشاہ نے لجاجت سے کہا ۔ نہیں ! بالکل نہیں ! اگر تم ایسے ہی مال دار ہو تو جاؤ منڈی میں ۔ وہاں تمھیں بہت خربوزے مل جائیں گے ۔ وہاں ایک سے ایک بڑھیا مال پڑا ہے ۔ میں اپنے کھیت کے خربوزے کسی کو نہیں دینے کا ۔ ایک بار کہہ جو دیا کہ یہ صرف اور صرف بادشاہ کے لیے ہیں ۔ کسان تڑخ کر بولا ۔ اس پر بادشاہ کی رگ ظرافت پھڑکی اور اس نے ایک اور سوال داغ دیا ۔ اگر بادشاہ تمھارے یہ خربوزے قبول نہ کرے تو پھر کیا کرو گے ؟ نہ کرے قبول ۔ مجھے اس کی کیا پروا ہو سکتی ہے ؟ قبول کرلے تو فبہا ، نہ قبول کرے تو اس کی بھی ایسی کی تیسی کسان برہم ہو کر بولا ۔ اب بادشاہ کے پاس اس کے سوا کوئی چارہ نہ تھا کہ بھوکے پیٹ وہاں سے رخصت ہو جائے ۔ وہ کوس بھر چلا ہو گا کہ اس کے ساتھی اسے تلاش کرتے کرتے آ پہنچے ۔ بادشاہ دارالسلطنت میں واپس آ گیا ۔ کسان سے ملاقات کا واقعہ جب کبھی اُسے یاد آتا ، دل ہی دل میں ہنستا ۔ وہ شدت کے ساتھ کسان کی آمد کا منتظر تھا ۔ ایک دن دربار لگا ہوا تھا ۔ اُمراء وزرا اور سلطنت کے بڑے بڑے حکام بادشاہ کی خدمت میں حاضر تھے ۔ شاہی چوب دار ، دربان اور پہرے دار مستعدی سے اپنے اپنے فرائض انجام دے رہے تھے ۔ اتنے میں بادشاہ کی نظر دربار کے صدر دروازے کی طرف اٹھی تو اس نے دیکھا کہ ایک کسان گدھے پر ایک بہت بڑی بوری لادے کھڑا ہے ۔ دربان اسے اندر آنے سے روک رہا ہے لیکن وہ دربار میں داخل ہونے پر اصرار کر رہا ہے ۔ بادشاہ نے چوب دار خاص کو حکم دیا کہ فی الفور جاؤ اور دروازے پر کھڑے شخص کو اس کے گدھے سمیت یہاں لے آؤ ۔ اس حکم کے سنتے ہی وہ کسان کو دربار میں لے آیا کسان نے بادشاہ کے سامنے آتے ہی سینہ تان کر ہاتھ ماتھے پر لے جا کر خالص دیہاتی انداز میں السلام علیکم کہا ۔ بادشاہ نے اس کے سلام کا جواب دیتے ہوئے اس سے پوچھا ۔ تم کون ہو ؟ اور یہاں کیوں آئے ہو ؟ میں فلاں گاؤں کا کسان ہوں اور آپ سے ملنے آیا ہوں ۔ دیہاتی نے جواب دیا ۔ یہ تم گدھے پر کیا لاد کے لائے ہو ؟ بادشاہ نے پھر پوچھا ۔ یہ خربوزے ہیں ۔ میں نے صرف آپ کے لیے بوئے تھے ۔ جب پک کر تیار ہو گئے تو بوری میں بھر کر یہاں لے آیا ۔ اب چاہتا ہوں کہ آپ اُنھیں قبول کر لیں اور مجھے واپس جانے کی اجازت دیں ۔ کسان نے کہا ۔ دیکھو ، اگر میں تمھارے خربوزے قبول نہ کروں تو پھر کیا کرو گے ؟ بادشاہ نے سوال کیا ۔ اس پر کسان کچھ ٹھٹکا ۔ یہ سوال تو پہلے بھی کوئی شخص مجھ سے کر چکا ہے ۔ اس نے دل میں سوچا ۔ اسے کھیت میں پیش آنے والا واقعہ یاد آ گیا ۔ غور سے بادشاہ کی طرف دیکھا تو اس کا چہرہ مہرہ ، ڈیل ڈول ، ناک نقشہ بالکل اسی شخص کا سا لگا جو اس سے کھیت میں مل چکا تھا ۔ بادشاہ نے کسان کو سوچ میں گم پایا تو اس نے اپنا وہی سوال دہرایا ۔ میری بات کا جواب کیوں نہیں دیتے ؟ میں نے تم سے کہا ہے نا کہ اگر میں یہ خربوزے قبول نہ کروں تو پھر کیا کرو گے ؟ کسان بلا جھجک بولا : تو پھر وہی کروں گا جو اس سے پہلے کھیت میں کہہ چکا ہوں ۔ اس جواب پر بادشاہ مسکرا دیا اور اس نے حکم دیا کہ بوری میں سے خربوزے نکال لیے جائیں اور اس میں اشرفیاں اور جواہرات بھر کر کسان کو لوٹا دی جائے ۔ کسان نے اپنے خاص انداز میں بادشاہ کا شکریہ ادا کیا اور گدھے پر بوری رکھ کر خوشی خوشی دربار سے واپس ہوا ۔ جب کسان رخصت ہو گیا تو وزیر سلطنت آگے بڑھا اور تسلیمات بجا لا کر یوں عرض پرداز ہوا اگر بادشاہ سلامت نے اسی طرح کی سخاوت جاری رکھی کہ ایک بوری خربوزوں کی قیمت ایک بوری اشرفیوں اور جواہرات کی صورت میں ادا کرتے رہے تو پھر خزانے کا خدا ہی حافظ ہے ۔ کسان کی خوشی کو چند سو اشرفیاں بھی بہت تھیں ۔ اگر حضور برا نہ مانیں تو عرض کروں کہ ایک معمولی سے کسان کو اتنی بڑی دولت عطا فرما کر آپ نے کچھ اچھا نہیں کیا ۔ یہ خانہ زاد سلطنت کا خیر خواہ ہے ۔ جہاں کمزوری دیکھے گا ، جہاں پناہ کو اس سے آگاہ کرنا اپنا فرض سمجھے گا ۔ آگے حضور خود روشن ضمیر ہیں ۔ بُرا بھلا خوب جانتے ہیں ۔ وزیر کی باتیں سن کر بادشاہ اس سے یوں مخاطب ہوا : تم ہمارے وزیر ہو اور باتدبیر ہو ۔ ہمیں جو کرنا تھا ہم نے کیا ۔ اب تم جا کر دانشمندی کو کام میں لاتے ہوئے وہ سب کچھ واپس لے آؤ جو ہم نے کسان کو دیا ہے ۔ وزیر گھوڑے پر سوار ہوا ۔ اسے سرپٹ دوڑا کر آناً فاناً کسان کو راستے میں جالیا اور تحکمانہ انداز میں کہا : ٹھہرو ٹھہرو ! کسان رک گیا اور بولا کیا ہے ؟ کیا ہے کے بچے من بھر خربوزے دے کر تم اتنی ساری دولت لیے جا رہے ہو ، یہ نہیں ہو سکتا ۔ وزیر نے کہا ۔ کیوں نہیں ہو سکتا ؟ یہ دولت مجھے تم نے تو نہیں دی ۔ بادشاہ نے دی ہے ۔ کسان نے اپنے خاص لہجے میں جواب دیا ۔ دو تمھیں معلوم ہونا چاہے کہ میں وزیر سلطنت ہوں ۔ یہ دولت تم چند شرائط کے ساتھ لے جا سکتے ہو ۔ وزیر بولا ۔ اگرچہ میرے لیے یہ جاننا ضروری نہیں کہ تم کون ہو اور یہ بھی ضروری نہیں کہ میں تم سے اس سلسلے میں بات کروں ۔ یہ میرا اور بادشاہ کا معاملہ ہے ۔ بہرحال شرطیں بتاؤ پہلے میرے تین سوالوں کا جواب دو ۔ وزیر نے کہا ۔ بسم الله تو تمھارا پہلا سوال کیا ہے ؟ کسان نے پوچھا ۔ میرا پہلا سوال یہ ہے کہ آسمان پر کتنے تارے ہیں ؟ وزیر نے کہا ۔ کسان نے گدھے کی پیٹھ پر ہاتھ مارا اور کہا ۔ جتنے اس پر بال ہیں ۔ وزیر نے لاجواب ہو کر دوسرا سوال کر دیا : بتاؤ زمین کی ناف کہاں ہے ؟ وزیر نے پوچھا ۔ کسان کے پاس ایک چھوٹی سی برچھی تھی جسے وہ لاٹھی کے طور پر استعمال کیا کرتا تھا ۔ اس نے وہ برچھی زمین میں گاڑ کر کہا ۔ یہ رہی زمین کی ناف چاروں طرف سے زمین کو ماپ لو ۔ انگشت بھر بھی کم نکلے تو میں قصور وار ہوں ۔ اس کا بھی وزیر کے پاس اس کا کوئی ثبوت ؟  دونوں کو گن لو ۔ اگر ایک بھی کم پڑے تو میں قصور وار ہوں ۔ کسان بولا ۔ کوئی جواب نہ تھا ۔ وزیر کا تیسرا سوال تھا ۔ خدا اس وقت کیا چاہتا ہے ؟ کسان نے کہا ۔ توبہ توبہ خدا کے بارے میں اس حالت میں کیسے بات ہو سکتی ہے کہ تم ایک اعلیٰ نسل کے گھوڑے پر سوار ہو ۔ نہایت قیمتی لباس پہنے ہوئے ہو ۔ میں ایک معمولی درجے کا کسان ، پھٹے پرانے کپڑوں میں مریل سے گدھے پر بیٹھا ہوں جو ڈھچکوں ڈھچکوں کر کے چلتا ہے اور مشکل سے دن بھر میں دو کوس فاصلہ طے کرتا ہے ۔ بھلا اس حالت میں میں خدا کے بارے میں کیا بات کر سکتا ہوں ؟ مجھے میرے سوال کا جواب چاہیے ۔ وزیر بولا ۔ اپنے سوال کا جواب چاہتے ہو تو ایک کام کرو ۔ کسان نے کہا ۔ وہ کیا ہے ؟“ وزیر نے پوچھا ۔ یہ کہ تم گھوڑے پر سے نیچے اُترو ۔ اپنا لباس مجھے دو اور میرے کپڑے تم پہنو اور اس گدھے پر سوار ہو جاؤ ۔ پھر میں تمھارے سوال کا جواب دینے کے قابل ہو سکتا ہوں ۔ میں تمھیں بتاؤں گا کہ خدا اس وقت کیا چاہتا ہے ؟ وزیر گھوڑے سے اتر آیا ۔ کسان نے وزیر کا لباس پہنا ۔ وزیر نے کسان کے کپڑے پہنے اور گدھے پر بیٹھ گیا ۔ کسان نے جھٹ سے گدھے پر سے بوری اٹھائی اور لپک کر وزیر کے گھوڑے پر سوار ہو گیا ۔ اشرفیوں اور جواہرات سے بھری بوری سامنے رکھی اور ایڑ لگا کر گھوڑے کو دوڑ ادیا ۔ جاتے جاتے اس نے وزیر سے کہا : خدا اس وقت یہ چاہتا ہے کہ میں تمھارا لباس پہنے ، اس شاندار گھوڑے پر سوار ہو کر ، بادشاہ کی عطا کی ہوئی دولت کے ساتھ اپنے گاؤں واپس جاؤں اور تم میرے کپڑوں میں ملبوس ، اس گدھے پر بیٹھ کر دربار میں لوٹو سمجھ گئے ۔","کہتے ہیں کہ ایک بادشاہ اُمراء و زرا اور نوکروں چاکروں کے جم غفیر کے ساتھ دارالسلطنت سے شکار کو نکالا ۔ ہرنوں کو مار گرانے کی دھن میں وہ یہ بھول گیا کہ وہ کس راستے پر جا رہا ہے ۔ اُس نے دو دن اور دو راتیں سفر میں گزاریں اور بالآخر جنگل سے باہر آنے میں کامیاب ہو گیا ۔ جنگل سے نکل کر ابھی وہ تین کوس ہی چلا ہو گا کہ اُسے لہلہاتے کھیت نظر آئے ۔ اس کی ظاہری حالت کو دیکھ کر کسی کو بھی یہ اندازہ نہیں ہو سکتا تھا کہ وہ اس ملک کا بادشاہ ہے ۔ چلتے چلتے اسے خربوزوں کا ایک کھیت نظر آیا ۔ وہ گھوڑے کی باگ ایک درخت سے اٹکا کر کسان کے پاس پہنچا ۔ کیا انھیں فروخت کرو گے ؟ بادشاہ نے کہا ۔ نہیں ، یہ فروخت کے لیے نہیں ہیں ۔ کسان نے گرج کر جواب دیا ۔ دیکھو ! یہ خربوزے میں نے فقط بادشاہ کے لیے بوئے ہیں اور صرف وہی انھیں کھا سکتا ہے ۔ اگر بادشاہ تمھارے یہ خربوزے قبول نہ کرے تو پھر کیا کرو گے ؟ قبول کرلے تو فبہا ، نہ قبول کرے تو اس کی بھی ایسی کی تیسی کسان برہم ہو کر بولا ۔ ایک دن دربار لگا ہوا تھا ۔ اتنے میں بادشاہ کی نظر دربار کے صدر دروازے کی طرف اٹھی تو اس نے دیکھا کہ ایک کسان گدھے پر ایک بہت بڑی بوری لادے کھڑا ہے ۔ یہ تم گدھے پر کیا لاد کے لائے ہو ؟ بادشاہ نے پھر پوچھا ۔ یہ خربوزے ہیں ۔ میں نے صرف آپ کے لیے بوئے تھے ۔ دیکھو ، اگر میں تمھارے خربوزے قبول نہ کروں تو پھر کیا کرو گے ؟ کسان بلا جھجک بولا : تو پھر وہی کروں گا جو اس سے پہلے کھیت میں کہہ چکا ہوں ۔ اس جواب پر بادشاہ مسکرا دیا اور اس نے حکم دیا کہ بوری میں سے خربوزے نکال لیے جائیں اور اس میں اشرفیاں اور جواہرات بھر کر کسان کو لوٹا دی جائے ۔ وزیر گھوڑے پر سوار ہوا ۔ اسے سرپٹ دوڑا کر آناً فاناً کسان کو راستے میں جالیا اور تحکمانہ انداز میں کہا : ٹھہرو ٹھہرو ! کسان رک گیا اور بولا کیا ہے ؟ یہ دولت تم چند شرائط کے ساتھ لے جا سکتے ہو ۔ وزیر بولا ۔ میرا پہلا سوال یہ ہے کہ آسمان پر کتنے تارے ہیں ؟ وزیر نے کہا ۔ کسان نے گدھے کی پیٹھ پر ہاتھ مارا اور کہا ۔ جتنے اس پر بال ہیں ۔ وزیر نے لاجواب ہو کر دوسرا سوال کر دیا : بتاؤ زمین کی ناف کہاں ہے ؟ وزیر نے پوچھا ۔ اس نے وہ برچھی زمین میں گاڑ کر کہا ۔ یہ رہی زمین کی ناف چاروں طرف سے زمین کو ماپ لو ۔ وزیر کا تیسرا سوال تھا ۔ خدا اس وقت کیا چاہتا ہے ؟ جاتے جاتے اس نے وزیر سے کہا : خدا اس وقت یہ چاہتا ہے کہ میں تمھارا لباس پہنے ، اس شاندار گھوڑے پر سوار ہو کر ، بادشاہ کی عطا کی ہوئی دولت کے ساتھ اپنے گاؤں واپس جاؤں اور تم میرے کپڑوں میں ملبوس ، اس گدھے پر بیٹھ کر دربار میں لوٹو سمجھ گئے ۔"
خواتین کا مقام اور ان کے حقوق,"آج ثنا کے سکول میں معمول سے زیادہ گہما گہمی تھی ۔ سکول کے ہال کو بڑی خوبصورتی سے سجایا گیا تھا ۔ یہ سب اہتمام اس لیے کیا گیا تھا کہ سالانہ تقریری مقابلوں کا دن تھا ۔ جس کا موضوع تھا خواتین کا مقام اور ان کے حقوق ، سٹیج کے پیچھے دیوار پر شاعر مشرق ڈاکٹر علامہ محمد اقبال کا مصرعہ خوبصورت اور اجلی حروف میں لکھا تھا وجود زن سے ہے تصویر کائنات میں رنگ تلاوت کلام پاک اور نعت رسول صلی اللہ علیہ وآلہ وسلم سے تقریب کا آغاز ہوا ۔ سٹیج سیکرٹری نے موضوع کا اعلان کیا اور اس کا مختصر سا تعارف بھی پیش کیا اور پھر مقررین کو سٹیج پر آ کر اپنے اپنے خیالات کا اظہار کرنے کی دعوت دی ۔ سب مقررین طالبات نے نہایت موثر اور مدلل انداز میں اپنے اپنے خیالات کا اظہار کیا ۔ آخر میں جماعت ہشتم کی طالبہ ثنا کو سٹیج پر آ کر اپنے خیالات کے اظہار کی دعوت دی گئی ۔ حاضرین نے حسب معمول تالیاں بجا کر اس کا استقبال کیا ۔ ثنا متعدد تقریری مقابلوں میں پہلا انعام جیتنے کا اعزاز حاصل کر چکی تھی ۔ آج بھی سب حاضرین جلسہ اس توقع کے ساتھ اس کی تقریر سننے کے لیے ہمہ تن گوش تھے کہ وہ اس موضوع پر کماحقہ اپنے خیالات کا اظہار کرے گی ۔ ثنا نے اپنی تقریر کا آغاز کرتے ہوئے تاریخ کے اس دور کا حوالہ دیا جو دین اسلام کی ہدایت کی روشنی آنے سے پہلے سرزمین حجاز پر جہالت کی تاریکی کا دور مانا جاتا ہے ۔ اس دور میں کسی خاندان میں لڑکی کی پیدائش پر سوگ کا سماں طاری ہو جاتا تھا ۔ بعض بدنصیب تو اپنی بیٹیوں کو زندہ درگور کرنے سے بھی گریز نہ کرتے تھے ۔ کہتے ہیں کہ ہر تاریک رات کے بعد روشن صبح آتی ہے ۔ بالکل اسی طرح ہمارے پیارے نبی کریم صلی اللہ علیہ وآلہ وسلم کے اعلان نبوت کے بعد جب دین اسلام کی تعلیمات کی روشنی ہر سو پھیلنے لگی تو حالات میں یکسر تبدیلی نظر آنے لگی ۔ اب بیٹی کو خاندان کے لیے باعث رحمت اور اسے اپنے والدین کے لیے آخرت میں باعث شفاعت کی نوید سنائی گئی ۔ ہمارے پیارے نبی کریم صلی اللہ علیہ وآلہ وسلم نے اپنی پیاری بیٹی حضرت فاطمہ رضی اللہ تعالیٰ عنھا کی پرورش جس شفقت و پیار سے کی اور امہات المومنین رضی اللہ تعالیٰ عنھا سے جس عزت و تکریم کا سلوک روا رکھا ، وہ قیامت تک سب کے لیے بہترین مثال ہے ۔ اپنے اہل خاندان کے علاوہ بھی خواتین سے آپ جس عزت و احترام کا سلوک فرماتے ، اس کی بےشمار مثالیں تاریخ کی زینت ہیں ۔ ایک دفعہ حاتم طائی کی بیٹی آپ کے پاس لائی گئیں تو آپ نے نہ صرف کھڑے ہو کر اس کا استقبال کیا بلکہ اپنی چادر اتار کر فرش پر بچھائی اور نہایت احترام سے اسے اس پر بیٹھنے کے لیے کہا ۔ اس سے ثابت ہوتا ہے کہ اسلام میں خواتین کے لیے کس قدر احترام اور عزت کی تاکید ہے ۔ ایک ماں کی حیثیت سے اس کے قدموں میں جنت کی نوید سنا کر اسے وہ عزت و تکریم بخشی ، جو کسی اور معاشرے یا مذہب میں نہیں ۔ اسلام میں خاوند کو اس بات کا پابند کیا گیا ہے کہ وہ نا صرف اپنی شریک حیات کے نان و نفقہ کا پورا خیال رکھے بلکہ اس کے ساتھ نرمی اور شفقت سے پیش آئے ۔ بیٹی اور بیٹے کی تربیت میں کوئی امتیاز نہ کرے ۔ اسلام میں تو یہاں تک خواتین کو عزت بخشی ہے کہ جو والدین اپنی بیٹیوں کی صحیح پرورش اور تعلیم و تربیت کرتے ہیں اور شادی کر کے اپنے فرائض پورے کرتے ہیں وہ جنت میں نبی کریم صلی اللہ علیہ وآلہ وسلم کے ساتھ اس طرح کھڑے ہونگے جیسے ہاتھ کی دو انگلیاں ۔ ثنا نے موجودہ دور میں کئی ایسے حقائق کی طرف اشارہ کیا جن میں خواتین نے مردوں کے شانہ بشانہ کام کرتے ہوئے بہت سے قابل فخر کارنامے سرانجام دیئے ۔ مثال کے طور پر تحریک پاکستان میں خواتین کے کردار کے حوالے سے اس نے کئی نامور خواتین کا نام لیتے ہوئے ان کے کارناموں کا ذکر کیا ۔ اس نے حاضرین کو یاد دلایا کہ دین اسلام کس طرح عورت کو برابری کے سلوک کا پورا حق دیتا ہے ۔ پاکستان اور بنگلہ دیش جیسے اسلامی ممالک میں خواتین وزرائے اعظم کے اعلیٰ مناسب پر فائز ہوئیں ۔ زندگی کے ہر میدان میں خواتین مردوں کے شانہ بشانہ کام کر رہی ہیں ۔ یہاں تک کہ فائٹر پائلٹ اور افواج پاکستان کے دوسرے شعبوں میں بھی خواتین نے اپنی قابلیت ، بہادری اور جرات کا لوہا منوایا ہے ۔ حال ہی میں سکواڈرن لیڈر مریم مختار نے دوران پرواز جام شہادت نوش کیا اور پاک فضائیہ کی پہلی شہید پائلٹ ہونے کا اعزاز پایا اور انفارمیشن ٹیکنالوجی کے میدان میں کم سن ارفع کریم نے حیرت انگیز کارنامے سرانجام دے کر ثابت کر دیا کہ ذہانت اور علم و فن سے لگن ، عمر یا جنس کی تفریق سے آزاد ہے ۔ ثنا نے چند ایسے واقعات اور رسوم و رواج کا حوالہ بھی دیا کہ جن میں خواتین پر تشدد اور بدسلوکی کی نہایت بری مثالیں ملتی ہیں ۔ پاکستان کے کچھ پسماندہ علاقوں میں ونی کی رسم کا ذکر کرتے ہوئے اس نے بتایا کہ کیسے خواتین کے جائز حقوق کو غیرت کے نام پر ان کو نظرانداز کر دیا جاتا ہے ۔ کئی خواتین پر تیزاب ڈال کر ان کے چہروں اور جسم کو مسخ کر دیا گیا ۔ کئی پسماندہ علاقوں یا خاندانوں میں خواتین کو والدین کے ترکے میں سے ان کے جائز حق سے محروم رکھنے کے واقعات سامنے آتے ہیں ۔ ایسے واقعات ہمارے معاشرے پر بدنما داغ سے کم نہیں ۔ خوش قسمتی سے ہمارے قانون ساز اداروں اور فلاح معاشرہ کے لیے کام کرنے والی تنظیموں نے نہایت مثبت کردار ادا کرتے ہوئے قابل تحسین کارنامے سرانجام دیے ہیں ۔ عائلی قوانین میں سے ناانصافی پر مبنی اور امتیازی شقوں کو ختم کر کے انھیں اسلامی تعلیمات کے مطابق بنانے کے لیے مناسب تبدیلیاں کی گئی ہیں ۔ آئین پاکستان میں مناسب ردوبدل کر کے اسے عین اسلامی رنگ میں بدل دیا گیا ہے ۔ ان قوانین کی روشنی میں خواتین کو برابری کی سطح پر وہ تمام حقوق دیئے گئے ہیں جن کے ملنے سے اب وہ بھی مردوں کے شانہ بشانہ باعزت اور باوقار طریقے سے زندگی بسر کر سکتی ہیں ۔ معاشرے میں خواتین کو عدم تحفظ کا شکار ہونے سے بچانے کے لیے کئی نجی ادارے بھی قابل ستائش خدمات سرانجام دے رہے ہیں ۔ یہ ادارے ان خواتین کا سہارا بنتے ہیں جو وسائل کی کمی یا قوانین سے ناآشنائی کی وجہ سے اپنے حقوق کا تحفظ کرنے سے قاصر رہتی ہیں ۔ اب وہ خواتین جو روزگار کے سلسلے میں دفاتر اور کارخانوں میں کام کرتی ہیں ، انھیں پورے اعتماد اور احساس تحفظ کے ساتھ کام کرنے کے لیے قانونی تحفظ دیا گیا ہے تاکہ انھیں کوئی بھی حراساں کرنے کی جسارت نہ کر سکے ۔ ثنا نے اپنی تقریر کے اختتام پر حاضرین سے مخاطب ہو کر کہا کہ عورتوں پر عدم تشدد کے قوانین اپنی جگہ نہایت مفید ہیں لیکن جب تک خواتین خود بیدار نہیں ہوں گی اور اپنے حقوق کا تحفظ نہیں کریں گی ، اس وقت تک ان قوانین کو موثر ہونے پر سوالیہ نشان قائم رہے گا ۔ ثنا نے قرآن مجید میں اللہ تعالی کے اس فرمان پر اپنی تقریر ختم کی کہ یعنی انسان کو وہی ملتا ہے جس کے لیے وہ کوشش کرتا ہے ۔ ثنا کی اس نہایت پرتاثیر تقریر پر پورا ہال تالیوں سے گونج اٹھا ۔","آج ثنا کے سکول میں معمول سے زیادہ گہما گہمی تھی ۔ یہ سب اہتمام اس لیے کیا گیا تھا کہ سالانہ تقریری مقابلوں کا دن تھا ۔ جس کا موضوع تھا خواتین کا مقام اور ان کے حقوق ، سٹیج کے پیچھے دیوار پر شاعر مشرق ڈاکٹر علامہ محمد اقبال کا مصرعہ خوبصورت اور اجلی حروف میں لکھا تھا وجود زن سے ہے تصویر کائنات میں رنگ تلاوت کلام پاک اور نعت رسول صلی اللہ علیہ وآلہ وسلم سے تقریب کا آغاز ہوا ۔ سب مقررین طالبات نے نہایت موثر اور مدلل انداز میں اپنے اپنے خیالات کا اظہار کیا ۔ آخر میں جماعت ہشتم کی طالبہ ثنا کو سٹیج پر آ کر اپنے خیالات کے اظہار کی دعوت دی گئی ۔ ثنا نے اپنی تقریر کا آغاز کرتے ہوئے تاریخ کے اس دور کا حوالہ دیا جو دین اسلام کی ہدایت کی روشنی آنے سے پہلے سرزمین حجاز پر جہالت کی تاریکی کا دور مانا جاتا ہے ۔ بالکل اسی طرح ہمارے پیارے نبی کریم صلی اللہ علیہ وآلہ وسلم کے اعلان نبوت کے بعد جب دین اسلام کی تعلیمات کی روشنی ہر سو پھیلنے لگی تو حالات میں یکسر تبدیلی نظر آنے لگی ۔ ہمارے پیارے نبی کریم صلی اللہ علیہ وآلہ وسلم نے اپنی پیاری بیٹی حضرت فاطمہ رضی اللہ تعالیٰ عنھا کی پرورش جس شفقت و پیار سے کی اور امہات المومنین رضی اللہ تعالیٰ عنھا سے جس عزت و تکریم کا سلوک روا رکھا ، وہ قیامت تک سب کے لیے بہترین مثال ہے ۔ ایک دفعہ حاتم طائی کی بیٹی آپ کے پاس لائی گئیں تو آپ نے نہ صرف کھڑے ہو کر اس کا استقبال کیا بلکہ اپنی چادر اتار کر فرش پر بچھائی اور نہایت احترام سے اسے اس پر بیٹھنے کے لیے کہا ۔ اسلام میں تو یہاں تک خواتین کو عزت بخشی ہے کہ جو والدین اپنی بیٹیوں کی صحیح پرورش اور تعلیم و تربیت کرتے ہیں اور شادی کر کے اپنے فرائض پورے کرتے ہیں وہ جنت میں نبی کریم صلی اللہ علیہ وآلہ وسلم کے ساتھ اس طرح کھڑے ہونگے جیسے ہاتھ کی دو انگلیاں ۔ حال ہی میں سکواڈرن لیڈر مریم مختار نے دوران پرواز جام شہادت نوش کیا اور پاک فضائیہ کی پہلی شہید پائلٹ ہونے کا اعزاز پایا اور انفارمیشن ٹیکنالوجی کے میدان میں کم سن ارفع کریم نے حیرت انگیز کارنامے سرانجام دے کر ثابت کر دیا کہ ذہانت اور علم و فن سے لگن ، عمر یا جنس کی تفریق سے آزاد ہے ۔ ثنا نے قرآن مجید میں اللہ تعالی کے اس فرمان پر اپنی تقریر ختم کی کہ یعنی انسان کو وہی ملتا ہے جس کے لیے وہ کوشش کرتا ہے ۔"
گرلز گائیڈ,"دنیا کا ہر الہامی مذہب خیر محبت اور انسان دوستی کی تعلیم دیتا ہے ۔ دُنیا کا نظام ایک دوسرے کی بھلائی اور مخلوق خدا کی خدمت ہی پر قائم ہے ۔ اس مقصد کے حصول کے لیے دنیا میں بےشمار تنظیمیں وجود میں آئیں جو انسانوں کی بےلوث خدمت کا فرض انجام دے رہی ہیں ۔ اسی طرح کی باقاعدہ اور منظم تنظیموں میں بوائے سکاؤٹ گرلز گائیڈ اور گرلز سکاؤٹس کا بھی شمار ہوتا ہے ۔ بوائے سکاؤٹ اور گرلز گائیڈ دونوں بین الاقوامی تنظیمیں ہیں ، جن کا آغاز برطانیہ سے ہوا ۔ لارڈ بیڈن پاول بوائے سکاؤٹ تنظیم کے بانی ہیں جب کہ گرلز گائیڈ تنظیم کے بانی لارڈ بیڈن پاول اور اُن کی بہن ایکٹس ہیں ۔ ان تنظیموں کا مقصد عام شہریوں کی تربیت کر کے انھیں معاشرے کے لیے مفید بنانا اور اُن میں اخلاقی اقدار کو اجاگر کرنا ہے ۔ 1909ء میں بوائے سکاؤٹس نے اپنی پہلی بڑی اجتماعی کارروائی کی ۔ اس ریلی میں کچھ لڑکیاں بھی شریک ہوئیں جنھیں اس ریلی میں شرکت کی دعوت نہیں دی گئی تھی ۔ انھوں نے جب بوائے سکاؤٹس تنظیم کی اہمیت اور فائدہ مند مقاصد دیکھے تو اُن کے دل میں بھی یہ خواہش پیدا ہوئی کہ وہ بھی اس تنظیم میں شامل ہو کر بنی نوع انسان کی خدمت کریں ۔ اُنھوں نے اپنی اس خواہش کا وہاں اظہار کیا ۔ لڑکیوں کے جوش و ولولے اور انسانی خدمت کے جذبے سے متاثر ہو کر لارڈ بیڈن پاول نے اپنی بہن ایکیٹس سے مشاورت کی اور بہن کے تعاون سے لڑکیوں کے لیے ابتدا میں چھوٹی سطح پر ایک تربیتی منصوبہ بنایا ۔ یہ منصوبہ آہستہ آہستہ ایک بڑی اور باقاعدہ تنظیم کی صورت اختیار کر گیا ، جسے گرلز گائیڈ کا نام دیا گیا ۔ گرلز گائیڈ ، تنظیم نے تھوڑے ہی عرصے میں اتنی اہمیت اور مقبولیت حاصل کر لی کہ ۱۹۲۳ء میں اسے شاہی میثاق میں شامل کر لیا گیا اور ۱۹۲۸ء میں گرلز گائیڈ باقاعدہ عالمی ایسوسی ایشن کے طور پر سامنے آ گئی ۔ آزاد اور خودمختار ممالک اس کی رکنیت کے اہل قرار پائے ۔ اس تنظیم کا مقصد یہ تھا کہ ہر ملک ، اپنے علاقائی حالات ، رہن سہن ، معاشرتی تقاضوں اور اپنی ضروریات کے مطابق ترقی کر سکے اور یہ تنظیم اس سلسلے میں اُن کی راہنمائی کرے ۔ گرلز گائیڈ تنظیم ، ایک غیرسیاسی بین الاقوامی تنظیم ہے ، اس لیے ہر مذہب اور ہر قوم کی لڑکی اس میں بلاتفریق شریک ہونے کی اہل ہے ۔ وفاداری ، دیانتداری ، خوش مزاجی ، انسان دوستی اور قابل اعتماد ہونا ہر گرل گائیڈ کے بنیادی اوصاف ہیں نیز وہ اپنے پرائے سب کا خیال رکھنے والی ، تمام انسانوں کی بلاامتیاز عزت کرنے والی اور اپنے وعدوں کی پابند ہوتی ہے ۔ اس تنظیم کا سب سے اہم اصول یہ ہے کہ ہر گرل گائیڈ اپنے حلف کی پاسدار ہوتی ہے ۔ گرلز گائیڈ کے اُصول و ضوابط میں یہ بات بھی شامل ہے کہ یہ کسی بھی قسم کی علاقائی ، مذہبی ، لسانی اور سیاسی سرگرمی کا حصہ نہ ہو اور اس تنظیم میں شامل ہر لڑکی رنگ نسل ، ملک و ملت اور مذہبی عقاید میں تعصبات سے بالاتر ہو کر اپنے فرائض انجام دے ۔ یہ بات دلچسپ اور اہم ہے کہ عالمی سطح پر لفظ گائیڈ ایک اصطلاح بھی ہے ، جس سے مراد ایسی لڑکی ہے ، جو گرلز گائیڈ تنظیم کی رکن ہو ۔ گرلز گائیڈ تنظیم میں قائد خاتون کو گائیڈر کہا جاتا ہے ۔ جدید تقاضوں اور حالات کو سامنے رکھتے ہوئے ۱۹۶۶ء میں گرلز گائیڈ کے بنیادی اُصولوں پر نظرثانی کی گئی ۔ گرل گا ئید تنظیم ، تین شعبوں پر مشتمل ہے جس کے تحت ایک درج ذیل پروگرام مرتب کیا گیا ، جس کے اہم نکات یہ ہیں لڑکیوں کی جسمانی تربیت کرنا لڑکیوں کی تخلیقی صلاحیتیوں کو نکھارنا لڑکیوں کے کردار کو پختہ بنانا لڑکیوں میں خدمت خلق کا جذبہ اُبھارنا لڑکیوں میں گھر کے کاموں میں دلچسپی اور مہارت پیدا کرنا لڑکیوں میں گھر سے باہر تفریحی امور میں رغبت اور تنظیمی سوجھ بوجھ پیدا کرنا لڑکیوں میں درج بالا اوصاف کے فروغ کے سلسلے میں نمایاں کردار ادا کرنے کی صلاحیت پیدا کرنا ۔ سات سے گیارہ سال تک کی عمر کی لڑکیاں گائیڈز دس سے سولہ سال تک کی عمر کی لڑکیاں رینجرز گائیڈز چودہ سے بیسں سال تک کی عمر کی لڑکیاں ۔ لڑکیاں اپنی اپنی عمر کے مطابق گرل گائیڈ کے درج بالا تینوں شعبوں میں سے کسی ایک میں رکنیت حاصل کرتی ہیں ۔ رکنیت حاصل کرنے کے بعد اُن کی تربیت کے مراحل شروع ہو جاتے ہیں ۔ براؤن گائیڈز اپنے نظریات اور مشاہدات پیک کونسل کے سامنے لاتی ہیں ۔ چھوٹے چھوٹے گروہوں کی شکل میں بحث و مباحثہ کا کام گائیڈز کرتی ہیں ، جبکہ ان گروہوں کی لیڈر ایک کمیٹی تشکیل دے کر ان معاملات کے حوالے سے فیصلے کرتی ہیں ۔ رینجرز گائیڈز کے ذریعے سے لڑکیوں میں جمہوری طرز حکومت کے حوالے سے شعور بیدار کیا جاتا ہے ۔ انھیں ان فرائض اور ذمہ داریوں سے آگاہ کیا جاتا ہے نیز انھیں عالمی سطح پر دوسرے ممالک کے اراکین سے میل جول رکھنے ، دوسرے ممالک کے دوروں ، بین الاقوامی کیمپوں ، سیمناروں اور کانفرنسوں میں شرکت کے آداب بھی سکھائے جاتے اور ان کے مواقع بھی مہیا کیے جاتے ہیں ۔ یہ ایک اہم بات ہے کہ گرلز گائیڈ تنظیم کے کسی بھی شعبے اور درجے سے وابستہ گرل گائیڈ کے پاس ایک دستی کتاب ضرور ہوتی ہے ۔ یہ ایک راہنما کتاب ہوتی ہے اور اس میں مختلف قواعد و ضوابط اختصار سے درج ہوتے ہیں ۔ لڑکیوں کی خواہشوں ، دلچسپیوں ، جوش اور ولولے کا اندازہ اس مخصوص دستی کتاب میں درج ہدایات پر عمل سے لگایا جا سکتا ہے ۔ اس راہنما کتاب پر عمل کر کے کوئی لڑکی جتنی زیادہ ترقی کی منزلیں طے کرتی ہوئی آگے بڑھتی ہے ، اُسے اُسی قدر انعامات اور تمغے میسر آتے ہیں ۔ یہ سارا عمل دراصل گرل گائیڈ کی حوصلہ افزائی اور تحسین کے لیے ہوتا ہے ۔ جہاں اس طرز عمل سے گرل گائیڈ تحریک اور اس کے مقاصد کے فروغ اور ترویج و اشاعت میں بھی مدد ملتی ہے، وہاں لڑکیوں میں ایک گرل گائیڈ کے طور پر اپنے فرائض نبھانے میں زیادہ لگن اور رغبت پیدا ہوتی ہے ۔ گرلز گائیڈ تنظیم نے دنیا میں اپنی بےلوث خدمات کے عوض بہت نیک نامی اور شہرت حاصل کی ہے ۔ حب الوطنی اور خدمت خلق اس تنظیم کی بنیادی خوبیاں ہیں جو ہر گرل گائیڈ میں موجود ہوتی ہیں ۔ ہر گرل گائیڈ عموماً دوسرے لوگوں اور خصوصا لڑکیوں میں حُب الوطنی ، خدمت خلق ، اچھا شہری اور اچھا انسان بننے کا جذبہ اجاگر کرتی ہے اور اس سلسلے میں اُن کی راہنمائی اور تربیت کا فریضہ انجام دیتی ہے ۔","بوائے سکاؤٹ اور گرلز گائیڈ دونوں بین الاقوامی تنظیمیں ہیں ، جن کا آغاز برطانیہ سے ہوا ۔ لارڈ بیڈن پاول بوائے سکاؤٹ تنظیم کے بانی ہیں جب کہ گرلز گائیڈ تنظیم کے بانی لارڈ بیڈن پاول اور اُن کی بہن ایکٹس ہیں ۔ ان تنظیموں کا مقصد عام شہریوں کی تربیت کر کے انھیں معاشرے کے لیے مفید بنانا اور اُن میں اخلاقی اقدار کو اجاگر کرنا ہے ۔ 1909ء میں بوائے سکاؤٹس نے اپنی پہلی بڑی اجتماعی کارروائی کی ۔ گرلز گائیڈ ، تنظیم نے تھوڑے ہی عرصے میں اتنی اہمیت اور مقبولیت حاصل کر لی کہ ۱۹۲۳ء میں اسے شاہی میثاق میں شامل کر لیا گیا اور ۱۹۲۸ء میں گرلز گائیڈ باقاعدہ عالمی ایسوسی ایشن کے طور پر سامنے آ گئی ۔ اس تنظیم کا مقصد یہ تھا کہ ہر ملک ، اپنے علاقائی حالات ، رہن سہن ، معاشرتی تقاضوں اور اپنی ضروریات کے مطابق ترقی کر سکے اور یہ تنظیم اس سلسلے میں اُن کی راہنمائی کرے ۔ وفاداری ، دیانتداری خوش مزاجی ، انسان دوستی اور قابل اعتماد ہونا ہر گرل گائیڈ کے بنیادی اوصاف ہیں نیز وہ اپنے پرائے سب کا خیال رکھنے والی ، تمام انسانوں کی بلاامتیاز عزت کرنے والی اور اپنے وعدوں کی پابند ہوتی ہے ۔ جدید تقاضوں اور حالات کو سامنے رکھتے ہوئے ۱۹۶۶ء میں گرلز گائیڈ کے بنیادی اُصولوں پر نظرثانی کی گئی ۔ سات سے گیارہ سال تک کی عمر کی لڑکیاں گائیڈز دس سے سولہ سال تک کی عمر کی لڑکیاں رینجرز گائیڈز چودہ سے بیسں سال تک کی عمر کی لڑکیاں ۔ ہر گرل گائیڈ عموماً دوسرے لوگوں اور خصوصا لڑکیوں میں حُب الوطنی ، خدمت خلق ، اچھا شہری اور اچھا انسان بننے کا جذبہ اجاگر کرتی ہے اور اس سلسلے میں اُن کی راہنمائی اور تربیت کا فریضہ انجام دیتی ہے ۔"
مناظر پاکستان,"مناظر لفظ ، منظر کی جمع ہے جس کے معنی ہیں دیکھنے کی چیز ۔ وہ چیز جود یکھنے کے قابل ہو یعنی ایسی چیز جس میں اتنی اور ایسی خوبیاں ہوں کہ انھیں دیکھنے کو جی چاہے ۔ ہمارے ملک پاکستان میں بہت سی چیزیں قابل دید ہیں ۔ ان میں کچھ تاریخی عمارات اور مقامات ہیں اور بہت سے قدرتی مناظر ہیں ۔ ہمارے ملک کے بعض ناسمجھے اور ناشکرے لوگ اکثر یہ کہتے سنائی دیتے ہیں کہ ہم تو سیر و سیاحت کے لیے یورپ جا رہے ہیں ، یہاں پاکستان میں کیا رکھا ہے ؟ جبکہ حقیقت یہ ہے کہ پاکستان میں اللہ تعالیٰ کے کرم سے جو کچھ ہے وہ دنیا کے بہت کم ممالک میں ہے ۔ پاکستان میں دنیا کا ہر موسم اپنے وقت پر اپنا رنگ جماتا اور دکھاتا ہے ۔ دنیا کی بلند ترین پہاڑی چوٹیوں میں سے کچھ چوٹیاں پاکستان میں ہیں ، جن کے دامن میں پھیلی ہوئی وادیوں میں ایسے ایسے قدرتی پھول اُگتے ہیں اور اس کثرت سے اُگتے ہیں کہ دیکھ کر عقل دنگ رہ جاتی ہے ۔ ایسے علاقے ہیں جہاں چند ماہ چھوڑ کر سال بھر برف باری ہوتی ہے اور کوئی دن ایسا نہیں گزرتا ، جب بارش نہ ہو ۔ ہمارے شمالی پہاڑی علاقوں میں ایسے ایسے خوبصورت اور حیرت انگیز قدرتی مناظر ہیں کہ دنیا میں بہت کم ملکوں میں ہوں گے ۔ پچھلے سال ایک روز ہماری اُردو کی ٹیچر نے کلاس میں لڑکیوں سے کہا کہ آج میں یہ چاہتی ہوں کہ لڑکیاں پاکستان کے قابل دید مناظر و مقامات کے بارے میں اپنے مشاہدات بیان کریں ۔ مختلف لڑکیوں نے مناظر پاکستان کا آنکھوں دیکھا حال بیان کیا ۔ سعدیہ نے بتایا کہ ایک سال اس کے ابو نے اگست کے مہینے میں سب بہن بھائیوں کو سکردو کی سیر کروائی ۔ سکردو ، بلتستان کا صدر مقام ہے ۔ یہ پاکستان کے انتہائی شمال میں واقع ہے ۔ سعدیہ نے بتایا کہ سکردو تک سڑک کے ذریعے بھی جایا جا سکتا ہے لیکن وہ اپنے ابو اور بہن بھائیوں کے ساتھ ہوائی جہاز کے ذریعے گئی تھی ۔ سعدیہ نے بتایا کہ اُس کے ابو سکردو سے انھیں شگر لے گئے ۔ یہ ایک خوبصورت وادی ہے جو بلند و بالا پہاڑوں کے دامن میں واقع ہے ۔ شگر تک آدھا سفر دریائے سندھ کے ساتھ ساتھ ہوتا ہے ۔ دائیں طرف خشک اور بلند سیاہ پہاڑ ہیں ، جن کے پہلو میں سڑک ہے اور سڑک کے ساتھ نشیب میں لداخ کی طرف سے بہتا ہوا دریائے سندھ آتا ہے ۔ یہاں دریا کا پاٹ اتنا چوڑا ہے کہ اسے دیکھ کر ہیبت طاری ہو جاتی ہے ۔ دریا کے اُس پار بھی پہاڑی سلسلہ ہے ۔ پہاڑ کے دامن میں سے دریا کے کنارے تک ریت ہی ریت نظر آتی ہے ۔ یہ منظر ایسا پُرعظمت ہے کہ دیکھنے والا حیرت اور ہیبت سے گنگ ہو جاتا ہے ۔ ایک مقام پر ایک معلق پل کے ذریعے دریا کو پار کر کے بائیں طرف شگر کی طرف راستہ جاتا ہے ۔ پرپیچ پہاڑی راستہ بتدریج بلند ہوتا جاتا ہے اور انتہائی بلندی پر پہنچ کر یہ راستہ شگر کی طرف اُترنا شروع ہوتا ہے ۔ یہاں سے پھر دریائے سندھ نظر آنے لگتا ہے ۔ دریا کیا ہے ، لگتا ہے سمندر ہے ۔ سکردو سے شگر تک کے سفر میں ایسے ایسے پرعظمت اور شاندار مناظر دیکھنے کو ملتے ہیں کہ انسان متحیر رہ جاتا اور اللہ کی عظمت کا قائل ہو جاتا ہے ۔ سعدیہ وادی شگر کے مناظر کا ذکر کرتے کرتے ذرا رکی تو معاذہ نے اُس سے پوچھا :سعدیہ تم نے سکردو سے شگر تک کے مناظر کا تو بتایا لیکن اس علاقے میں واقع جھیل سد پارہ کی منظر کشی نہیں کی ۔ سعدیہ جواباً کچھ بولنا چاہتی تھی کہ میں نے اُسے روک کر کہا میں یہ چاہتی ہوں کہ صرف ایک علاقے ہی کے مناظر کے بارے میں گفتگو نہ ہو ، بلکہ پاکستان کے دوسرے علاقوں کے مناظر کے بارے میں بھی بات ہونی چاہیے ۔ اس پر ایمن نے ہاتھ بلند کیا کہ اُسے بھی کچھ کہنے کا موقع دیا جائے ۔ میں نے کہا ہاں ایمن ! تم کیا کہنا چاہتی ہو ایمن اپنی جگہ کھڑی ہو گئی اور بولی جی مس ! میں اپنی کلاس فیلوز کو ایک ایسے علاقے کے تاریخی مناظر کے بارے میں بتانا چاہتی ہوں جو بہت دلچسپ ہے ۔ مس نے پوچھا آپ پاکستان کے کس خطے کے مناظر کے بارے میں اپنے مشاہدات بیان کرنا چاہتی ہیں ایمن نے کہا مس ! اگر آپ کی اجازت ہو تو میں بہاولپور کے پاس صحرائے چولستان کے ایک مشہور قلعے دراوڑ کے بارے میں کچھ عرض کروں ؟ میں نے کہا ہاں ایمن ! آپ ضرور اس قلعے کا چشم دید حال سنائیں ۔ یہ بہت مشہور قلعہ ہے ۔ میں نے اس کی تصویریں دیکھی ہیں اس کے بارے میں سنا بھی ہے لیکن اسے دیکھنے کا موقع نہیں ملا۔ وجہ یہ کہ یہ قلعہ ایک گرم علاقے میں واقع ہے ۔ وہاں تک پہنچنے کا راستہ بھی دشوار ہے ۔ گرمیوں میں تو وہاں جانے کا سوچا بھی نہیں جا سکتا اور ہمیں گرمیوں کی چھٹیوں ہی میں گھر سے نکلنے کا موقع ملتا ہے ۔ ایمن نے بتایا وہ اپنے ابو کے ساتھ دسمبر میں یہ قلعہ دیکھنے گئی تھی ۔ اس مہینے میں پاکستان کے گرم علاقوں میں بھی موسم خوشگوار ہوتا ہے ۔ قلعہ دراوڑ بہاولپور سے تقریباً ستر کلو میٹر کے فاصلے پر واقع ہے ۔ جوں جوں قلعے کا فاصلہ کم ہوتا جاتا ہے ، سبزہ اور ہریالی ختم ہوتی جاتی ہے ، پھر صحرا شروع ہو جاتا ہے ۔ چاروں طرف ریت ہی ریت نظر آتی ہے ۔ ویرانی ہی ویرانی ۔ درختوں کا نام و نشان بھی نظر نہیں آتا ۔ ہر طرف ریت کے ٹیلے اور جھاڑیاں ۔ ایمن نے مزید بتایا لوگ اکثر سیر و تفریح کے لیے پہاڑی مقامات پر جاتے ہیں اور ان ہی مقامات کو خوبصورت اور قابل دید سمجھتے ہیں ، جب کہ صحرا بھی دیکھنے کے قابل ہوتے ہیں ۔ صحرائی مناظر بھی حسین ہیں ۔ ان کی ایک اپنی کشش اور جاذبیت ہے ، جس طرح پہاڑوں کی بلندی دیکھ کر اللہ تعالیٰ کی شان کا نقش دل پر قائم ہوتا ہے ، اسی طرح صحراؤں کی وسعت اور پھیلاؤ سے بھی اللہ کی قدرت کا احساس ہوتا ہے ۔ ایمن بتا رہی تھی جب قلعے کے قریب پہنچتے ہیں تو اس کی فصیل نظر آنے لگتی ہے ۔ قلعہ کے پاس ہی ایک عظیم الشان مسجد ہے ، جسے نواب محمد بہاول خاں عباسی نے ۱۸۲۵ء میں تعمیر کروایا تھا ۔ مسجد فن تعمیر کا اعلیٰ نمونہ ہے ۔ اس میں دہلی کی بادشاہی جامع مسجد کا پر تو نظر آتا ہے ۔ سینکڑوں لوگ دراوڑ کے علاقے میں قلعے کے ساتھ اس مسجد کی زیارت کے شوق میں آتے ہیں ۔ مسجد ایک بلند چبوترے پر تعمیر کی گئی ہے اور ساری کی ساری پتھر سے بنی ہے ۔ حیرت ہے کہ اتنی بڑی مسجد کی تعمیر کے لیے اس لق و دق صحرا میں پتھر کہاں سے لایا گیا ہو گا اور کن دقتوں سے پہنچایا گیا ہو گا ؟ مسجد اور قلعہ ، دونوں دیکھنے سے تعلق رکھتے ہیں ، لیکن ان کی دیکھ بھال کا کوئی مناسب انتظام نہیں ۔ افسوس ! ہم پاکستانی بحیثیت قوم اپنے تہذیبی ورثے کی حفاظت سے غافل ہیں ۔ قلعہ دراوڑ کی بلند و بالا اور شاندار فصیل ابھی تک قائم ہے ، البتہ قلعے کے اندر کی عمارتیں آہستہ آہستہ ختم ہوتی جارہی ہیں ۔ قلعے کے بارے میں ایمن کا بیان ابھی جاری تھا کہ مسں صاحبہ نے ایمن کا شکریہ ادا کرتے ہوئے کہا ہماری یہ خواہش ہے کہ آج ہم پاکستان کے سبھی صوبوں کے مناظر کے بارے میں گفتگو کر لیں اس لیے کسی اور طالبہ نے کوئی قابلِ دید جگہ دیکھی ہو تو ہمیں اس کے بارے میں بتائے ۔ مس کی یہ بات سُن کر ماجدہ نے کہا مس ! میں کچھ کہنا چاہتی ہوں ۔ اجازت ملنے پر اس نے بتایا اسے کئی دفعہ اپنے ابو ، امی اور بہن بھائیوں کے ساتھ لاہور سے کراچی تک ریل گاڑی میں سفر کرنے کا اتفاق ہوا ہے ۔ اس طویل سفر کے راستے میں بہت سے میدانی مناظر دیکھے ہیں لیکن حیدرآباد سے آگے کراچی تک ریلوے لائن کے دونوں طرف کے وسیع میدانوں کے مناظر نے اُسے بہت متاثر کیا ۔ بظاہر یہ چٹیل میدان ہیں ، بنجر اور بےآباد ۔ زمین پتھریلی ہے ، دُور دُور تک کوئی آبادی نظر نہیں آتی ۔ کہیں کہیں جھاڑیاں ہیں ۔ میلوں تک گاڑی چلتی چلی جاتی ہے تو کہیں کوئی چرواہا بکریاں چراتا نظر آ جاتا ہے ۔ عجیب ویران علاقہ ہے لیکن اس علاقے کی وسعت میں بھی ایک خوبصورتی ہے ۔ کراچی کے سمندری مناظر کی دلکشی کا تو ہر کوئی گرویدہ ہے ۔ کلفٹن ، منوڑہ ، ہاکس بے ، کہیں چلے جائیے اللہ کی عظمت کے نشان دکھائی دیتے ہیں ۔ سمندر کے کنارے کھڑے ہوں تو حدنظر پانی ہی پانی نظر آتا ہے ۔ یوں لگتا ہے کہ جیسے آسمان نے جھک کر پانی کو چھو لیا ہے ۔ جب سمندر میں بڑی بڑی لہریں اٹھتی ہیں ، جو بیچ سمندر سے کنارے کی طرف بڑھتی ہیں تو پہلی دفعہ سمندر دیکھنے والے خوفزدہ ہو جاتے ہیں ۔ یہ لہریں اتنی بلند ہوتی ہیں کہ انھیں اپنی طرف بڑھتا ہوا دیکھ کر دل دہل جاتا ہے ۔ کراچی میں یوں تو اور بھی کئی دیکھنے کی جگہیں ہیں مثلاً مزارقائد کی منفرد عمارت اور اُس کے گرد باغات کی خوبصورتی دل کو بھاتی ہے لیکن سمندری مناظر کو دیکھنے میں بڑا لطف آتا ہے ، مثلاً منوڑہ تک موٹر بوٹ کا سفر دل میں جوش پیدا کر دیتا ہے ۔ سمندر میں کشتی کے سفر کا تجربہ بڑا عجیب ہوتا ہے ۔ چاروں طرف بےحد گہرا پانی ، اس میں اٹھتی ہوئی لہریں کشتی کا ہچکولے کھانا ، یہ سب مناظر لطف تو دیتے ہیں لیکن ایسا لطف ! جس میں خوف کی آمیزش ہوتی ہے کہ کہیں کشتی الٹ گئی تو کیا ہو گا ؟ ماجدہ بڑے جوش و خروش سے مناظر پاکستان بیان کر رہی تھی کہ اردو کی استانی صاحبہ نے اسے شاباش دی اور ثنا کی طرف اشارہ کیا جو حال ہی میں اپنے چچا جان کے ہاں کوئٹہ میں چھٹیاں گزار کر واپس آئی تھی ۔ وہاں اس نے بلوچستان کے مشہور مقامات کی خوب سیر کی تھی ۔ چنانچہ استانی صاحبہ نے اسے کہا کہ وہ بلوچستان کے بارے میں اپنے تاثرات بیان کرے ۔ ثنا کہنے لگی کہ ہمارے ملک کے سب سے بڑے صوبے بلوچستان میں بڑے شاندار قدرتی مناظر ہیں ۔ ہمارے تہذیبی ورثے کی عکاسی کرنے والی عمارتیں اور تفریحی مقامات ہیں ۔ گوادر اور پسنی وغیرہ کی بندرگاہیں ہیں ۔ بڑے بڑے وسیع میدانی علاقے اور پہاڑ ہیں ۔ زیارت جیسے سرسبز مقامات ہیں ۔ بہت سے ایسے مناظر ہیں کہ دیکھنے والا دیکھتا رہ جائے ۔","ہمارے ملک پاکستان میں بہت سی چیزیں قابل دید ہیں ۔ پچھلے سال ایک روز ہماری اُردو کی ٹیچر نے کلاس میں لڑکیوں سے کہا کہ آج میں یہ چاہتی ہوں کہ لڑکیاں پاکستان کے قابل دید مناظر و مقامات کے بارے میں اپنے مشاہدات بیان کریں ۔ سعدیہ نے بتایا کہ ایک سال اس کے ابو نے اگست کے مہینے میں سب بہن بھائیوں کو سکردو کی سیر کروائی ۔ سکردو ، بلتستان کا صدر مقام ہے ۔ سکردو سے شگر تک کے سفر میں ایسے ایسے پرعظمت اور شاندار مناظر دیکھنے کو ملتے ہیں کہ انسان متحیر رہ جاتا اور اللہ کی عظمت کا قائل ہو جاتا ہے ۔ مس نے پوچھا آپ پاکستان کے کس خطے کے مناظر کے بارے میں اپنے مشاہدات بیان کرنا چاہتی ہیں ایمن نے کہا مس ! اگر آپ کی اجازت ہو تو میں بہاولپور کے پاس صحرائے چولستان کے ایک مشہور قلعے دراوڑ کے بارے میں کچھ عرض کروں ؟ یہ بہت مشہور قلعہ ہے ۔ قلعہ دراوڑ بہاولپور سے تقریباً ستر کلو میٹر کے فاصلے پر واقع ہے ۔ قلعہ کے پاس ہی ایک عظیم الشان مسجد ہے ، جسے نواب محمد بہاول خاں عباسی نے ۱۸۲۵ء میں تعمیر کروایا تھا ۔ قلعے کے بارے میں ایمن کا بیان ابھی جاری تھا کہ مسں صاحبہ نے ایمن کا شکریہ ادا کرتے ہوئے کہا ہماری یہ خواہش ہے کہ آج ہم پاکستان کے سبھی صوبوں کے مناظر کے بارے میں گفتگو کر لیں اس لیے کسی اور طالبہ نے کوئی قابلِ دید جگہ دیکھی ہو تو ہمیں اس کے بارے میں بتائے ۔ مس کی یہ بات سُن کر ماجدہ نے کہا مس ! میں کچھ کہنا چاہتی ہوں ۔ اجازت ملنے پر اس نے بتایا اسے کئی دفعہ اپنے ابو ، امی اور بہن بھائیوں کے ساتھ لاہور سے کراچی تک ریل گاڑی میں سفر کرنے کا اتفاق ہوا ہے ۔ اس طویل سفر کے راستے میں بہت سے میدانی مناظر دیکھے ہیں لیکن حیدرآباد سے آگے کراچی تک ریلوے لائن کے دونوں طرف کے وسیع میدانوں کے مناظر نے اُسے بہت متاثر کیا ۔ کراچی کے سمندری مناظر کی دلکشی کا تو ہر کوئی گرویدہ ہے ۔ کلفٹن ، منوڑہ ، ہاکس بے ، کہیں چلے جائیے اللہ کی عظمت کے نشان دکھائی دیتے ہیں ۔ ثنا کہنے لگی کہ ہمارے ملک کے سب سے بڑے صوبے بلوچستان میں بڑے شاندار قدرتی مناظر ہیں ۔ گوادر اور پسنی وغیرہ کی بندرگاہیں ہیں ۔ بڑے بڑے وسیع میدانی علاقے اور پہاڑ ہیں ۔ زیارت جیسے سرسبز مقامات ہیں ۔ "
ریل کہانی,"بہت زیادہ عرصے پہلے کی بات نہیں ، آج سے تقریبا پونے دو سو سال پہلے انسان خود ایک شہر سے دوسرے شہر اور ایک قصبے یا گاؤں سے دوسرے قصبے یا گاؤں تک جانے کے لیے پیدل سفر کیا کرتے تھے ۔ گدھے ، گھوڑے یا اونٹ استعمال کرتے تھے ۔ گدھا یا گھوڑا گاڑی ، بیل گاڑی یا اونٹ گاڑی تب استعمال ہوتی تھی جب سفر کرنے والے کچھ زیادہ ہوتے تھے ۔ یقینا آپ سب نے اُردو کے بہت بڑے اور مشہور شاعر مرزا غالب کا نام سُن رکھا ہو گا ۔ مرزا غالب کو اپنی پنشن کے سلسلے میں کلکتہ جانا پڑا ، اس لیے کہ اُن دنوں ہندوستان کا صدر مقام یہی شہر تھا ۔ مرزا غالب دہلی میں رہتے تھے اور کلکتہ وہاں سے ہزار میل سے بھی زیادہ فاصلے پر ہے ۔ مرزا غالب کو یہ طویل سفر طے کرنے کے لیے مہینوں لگ گئے ، اس لیے کہ انھیں منزل تک پہنچنے کے لیے بیل گاڑی سے جانا پڑا ۔ گھوڑے پر زیادہ تیزی سے سفر کیا جا سکتا تھا لیکن ضعف عمر کے باعث اتنا طویل سفر گھوڑے پر بیٹھ کر کرنے کی مرزا غالب میں ہمت نہیں تھی ۔ غالب کے زمانے میں لوگ دریاؤں میں کشتی کے ذریعے بھی سفر کرتے تھے ۔ آج سائنسی ایجادات کی وجہ سے ایک جگہ سے دوسری جگہ سامان پہنچانے یا خود جانے کے لیے موٹر کاریں ، لاریاں ، بسیں ، ٹرک اور ریل گاڑیاں میسر ہیں ۔ ذرائع مواصلات اور نقل و حمل اتنے تیز رفتار اور آرام دہ ہو گئے ہیں کہ پرانے زمانے کا انسان ان کا تصور بھی نہیں کر سکتا تھا ۔ پاکستان میں اس وقت لوگوں کے خود ایک مقام سے دوسرے مقام تک جانے اور ان کا نجی یا تجارتی سامان پہنچانے کے لیے چار قسم کے ذرائع استعمال کیے جاتے ہیں : ہوائی جہاز ، سڑکوں پر چلنے والی سواریاں ، کاریں ، بسیں ، ویگنیں یا بار برداری کی گاڑیاں مثلاً : چھوٹے بڑے ٹرک ) بحری جہاز ، ریل گاڑیاں ۔ ۱۹۴۷ء سے پہلے پاکستان ، بھارت اور بنگلہ دیش کے علاقوں پر انگریزوں کی حکومت تھی ۔ اس پورے علاقے کو جنوبی ایشیا بھی کہتے ہیں اور برصغیر پاک و ہند بھی ۔ بہرحال اس علاقے میں مسافر لے جانے والی پہلی ریل گاڑی ۱۶۔ اپریل ۱۸۵۳ء کو بمبئی سے چلی تھی اور مقام تھانہ تک گئی تھی ۔ اس کے تقریباً نو سال بعد بمبئی سے دہلی تک ریلوے لائن بچھا دی گئی اور دونوں شہروں کے درمیان ریل گاڑیاں چلنے لگیں ۔ پاکستان میں کراچی سے لاہور اور لاہور سے پشاور تک ریل گاڑیاں چلتی ہیں ۔ ان بڑے شہروں کے درمیان متعدد مقامات سے دائیں بائیں مشرق مغرب اور شمال جنوب کی طرف بھی ریلوے لائنیں نکلتی ہیں ، ایسے مقامات کو ریلوے جنکشن کہتے ہیں مثلاً لاہور ، خانیوال ، ملتان ، وزیرآباد ، کوٹری اور روہڑی وغیرہ ۔ انگریزوں نے اپنے زمانے میں افغانستان اور ایران کے سرحدی مقامات تک ریلوے لائن بچھا دی تھی اور اس پر گاڑیاں چلتی تھیں ۔ مسافر آتے جاتے تھے اور مال بردار ریل گاڑیوں کے ذریعے ان ممالک کا سامان تجارت آتا تھا ۔ غرض کہ پورے ملک میں ریلوے لائنوں کا ایک جال سا بچھا ہوا تھا ۔ ہر اہم شہر تک بذریعہ ریل گاڑی آیا جایا جا سکتا تھا اور ہر قسم کا ہلکا یا بھاری سامان بھی پہنچایا جا سکتا تھا ۔ ریلوے لائنوں پر مسافر گاڑیوں کے علاوہ مال بردار گاڑیاں بھی چلتی ہیں ۔ یہ گاڑیاں بھاری اور نازک سامان کو دور دراز مقامات تک حفاظت کے ساتھ پہنچانے کا بہترین ذریعہ ہیں ۔ مال گاڑیوں کے ڈبے اتنے بڑے بڑے ، کھلے اور مضبوط ہوتے ہیں کہ ہر قسم کا سامان ان میں محفوظ رہتا ہے اور انھیں دُور دراز کے مقامات تک آسانی سے پہنچایا جا سکتا ہے ۔ پاکستان میں ریلوے کا نظام بتدریج خراب ہوتا جا رہا ہے جس کی وجہ سے بطور ذریعہ نقل و حمل اس پر سے لوگوں کا اعتماد اٹھتا جا رہا ہے ، جب کہ اس کے برعکس ترقی یافتہ ممالک میں ریل گاڑیوں کو مسافر اپنے سفر کے لیے سب سے زیادہ آرام دہ اور محفوظ سمجھتے ہیں ۔ بھاری سامان کو ایک مقام سے دوسرے مقام تک پہنچانے کے لیے بھی اسی کو دوسرے ذرائع نقل و حمل پر فوقیت دیتے ہیں ۔ لمبے سفر کے لیے ، خاص طور پر ، ریل گاڑی کے سفر سے زیادہ آرام دہ اور محفوظ وسیلۂ سفر اور کوئی نہیں ۔ یہ درست ہے کہ اب کراچی سے لاہور تک کے طویل سفر کے لیے بسیں بھی چلنا شروع ہو گئی ہیں ۔ وہ خاصی آرام دہ بھی ہیں لیکن جیسا آرام ایک اچھی ریل گاڑی میں مسافر کو مل سکتا ہے وہ بس میں ممکن نہیں ۔ ریل گاڑی کی مسافر بردار کوچ میں سفر کرتے ہوئے اپنی نشست پر بیٹھے بیٹھے اگر کوئی تھک جائے تو وہ باآسانی نشستوں کے درمیان کھڑا ہو سکتا ہے ۔ ادھر ادھر پھر کر بیٹھے رہنے کے سبب اکٹر جانے والی ٹانگوں کو سکون پہنچا سکتا ہے اور ضرورت پڑنے پر کوچ کے واش روم میں بھی جا سکتا ہے ۔ سفر کے دوران سہولت سے کھا پی سکتا ہے اور اگر اُس نے سلیپنگ برتھ محفوظ کروائی ہو ، تو سو بھی سکتا ہے ۔ سفر خواہ کتنا ہی آرام دہ ہو ، اس میں گھر جیسے آرام کا تو سوچا بھی نہیں جا سکتا لیکن ریل گاڑی کا سفر ایسا سفر ہے کہ اس میں گھر سے ملتا جلتا آرام سفر کے دوران بھی مل جاتا ہے ۔ بچوں کے ساتھ اگر سفر کرنا ہو تو ریل گاڑی سے زیادہ بہتر ذریعہ سفر کوئی نہیں ۔ ریل کے ڈبے اتنے کشادہ ہوتے ہیں کہ نشستوں کے درمیان خالی جگہ بس کی نسبت زیادہ ہوتی ہے ۔ اس کے علاوہ نشستوں کے ساتھ ایک لمبی راہ داری ہوتی ہے جس میں بچے آسانی سے چل پھر سکتے ہیں ۔ ریل کا سفر ہر اعتبار سے آرام دہ اور محفوظ ہے ۔ کار یا بس کتنی بھی آرام دہ اور کشادہ ہو ، ریل کی مسافر کوچ جیسی آرام دہ اور کشادہ نہیں ہو سکتی ۔ سڑک پر سفر میں ہچکولے لگتے ہیں ۔ سڑک کہیں خراب بھی ہو سکتی ہے اور ناہموار بھی ، مگر ریل کا سفر ایسا ہموار کہ یوں لگتا ہے ، سفر نہیں کر رہے ، گھر میں بیٹھے ہیں ۔ پاکستان میں ریل کا نظام انگریزوں کے زمانے میں قائم ہوا تھا ۔ انگریز تو چلے گئے لیکن یہ نظام موجود ہے ۔ ہم اس سے بےشمار فوائد حاصل کر سکتے ہیں ۔ اس کے ذریعے فوج اور فوجی سازوسامان کو آسانی سے سرحد تک پہنچایا جا سکتا ہے ۔ یوں ملک کے دفاع کو مضبوط بنانے میں ریلوے کی بڑی اہمیت ہے ۔ تجارتی سامان کی تیزی اور حفاظت سے ایک مقام سے دوسرے مقام تک منتقلی میں جتنی سہولت ریل گاڑیوں سے مل سکتی ہے اور کسی ذریعے نہیں مل سکتی ۔ اگر ہم اپنی ریلوے کو ترقی دیں تو ہماری معیشت میں انقلاب آ سکتا ہے ۔ ہماری تجارت دن دوگنی رات چوگنی ترقی کر سکتی ہے ۔ ریلوے ہماری معاشرت میں بھی انقلاب برپا کر سکتی ہے ۔ اس کے ذریعے ایک علاقے کے لوگوں کو دوسرے علاقے تک جانے میں ، ملنے ملانے میں جتنی سہولت ہے وہ اور کسی ذریعے ممکن نہیں ۔ ملنے ملانے کے مواقع جب سہولت سے حاصل ہوں تو اس سے غلط فہمیاں دور ہوتی ہیں ۔ محبت بڑھتی ہے ۔ اتحاد اور یگانگت کو فروغ ملتا ہے اور یہی وہ چیزیں ہیں جو کسی قوم یا ملک کے استحکام کی ضامن ہوتی ہیں ۔ پاکستان میں ریلوے کا نظام ایک نعمت ہے ۔ کاش! ہم اس نعمت کی قدر کریں اور اس سے فائدہ اٹھا ئیں ۔","بہت زیادہ عرصے پہلے کی بات نہیں ، آج سے تقریبا پونے دو سو سال پہلے انسان خود ایک شہر سے دوسرے شہر اور ایک قصبے یا گاؤں سے دوسرے قصبے یا گاؤں تک جانے کے لیے پیدل سفر کیا کرتے تھے ۔ مرزا غالب کو اپنی پنشن کے سلسلے میں کلکتہ جانا پڑا ، اس لیے کہ اُن دنوں ہندوستان کا صدر مقام یہی شہر تھا ۔ مرزا غالب کو یہ طویل سفر طے کرنے کے لیے مہینوں لگ گئے ، اس لیے کہ انھیں منزل تک پہنچنے کے لیے بیل گاڑی سے جانا پڑا ۔ آج سائنسی ایجادات کی وجہ سے ایک جگہ سے دوسری جگہ سامان پہنچانے یا خود جانے کے لیے موٹر کاریں ، لاریاں ، بسیں ، ٹرک اور ریل گاڑیاں میسر ہیں ۔ پاکستان میں اس وقت لوگوں کے خود ایک مقام سے دوسرے مقام تک جانے اور ان کا نجی یا تجارتی سامان پہنچانے کے لیے چار قسم کے ذرائع استعمال کیے جاتے ہیں : ہوائی جہاز ، سڑکوں پر چلنے والی سواریاں ، کاریں ، بسیں ، ویگنیں یا بار برداری کی گاڑیاں مثلاً : چھوٹے بڑے ٹرک ) بحری جہاز ، ریل گاڑیاں ۔ ۱۹۴۷ء سے پہلے پاکستان ، بھارت اور بنگلہ دیش کے علاقوں پر انگریزوں کی حکومت تھی ۔ بہرحال اس علاقے میں مسافر لے جانے والی پہلی ریل گاڑی ۱۶۔ اپریل ۱۸۵۳ء کو بمبئی سے چلی تھی اور مقام تھانہ تک گئی تھی ۔ پاکستان میں کراچی سے لاہور اور لاہور سے پشاور تک ریل گاڑیاں چلتی ہیں ۔ ان بڑے شہروں کے درمیان متعدد مقامات سے دائیں بائیں مشرق مغرب اور شمال جنوب کی طرف بھی ریلوے لائنیں نکلتی ہیں ، ایسے مقامات کو ریلوے جنکشن کہتے ہیں مثلاً لاہور ، خانیوال ، ملتان ، وزیرآباد ، کوٹری اور روہڑی وغیرہ ۔ پاکستان میں ریل کا نظام انگریزوں کے زمانے میں قائم ہوا تھا ۔ پاکستان میں ریلوے کا نظام ایک نعمت ہے ۔ کاش! ہم اس نعمت کی قدر کریں اور اس سے فائدہ اٹھا ئیں ۔"
آگہی,"ملکی تعمیر و ترقی میں حصہ لینا ہر ذمہ دار شہری کا فرض ہے ۔ اس فرض سے آگہی ضروری ہے ۔ بعض اوقات ہمیں ایسے حالات و واقعات پیش آتے ہیں کہ جو ہمارے ضمیر اور احساس ذمہ داری میں انقلابی تبدیلیاں لانے میں اہم کردار ادا کرتے ہیں ۔ ایسی ہی ایک کہانی چودھری قادر بخش کی ہے ۔ چودھری صاحب نہایت دلچسپ شخصیت واقع ہوئے ہیں ۔ شکوہ حالات گویا ان کی شخصیت کا اہم جزو ہے ۔ گو کہ وہ اپنے دیہات میں کونسلر بھی رہ چکے ہیں ۔ یوں تو چودھری صاحب کافی وضع دار آدمی ہیں اور یہ بھی دعوی کرتے ہیں کہ جدی پشتی زراعت سے گہرا تعلق رہا ہے ۔ بدلتے وقت کے ساتھ ساتھ انہوں نے بھی اچھی زندگی کی خاطر شہر کا رخ کیا اور اسی اثناء میں تمام زرعی اراضی بیچ کر شہر میں کاروبار شروع کر لیا ۔ جناب ٹھہرے ایک دیہاتی اور سادہ سے انسان ۔ لہذا اس مد میں کچھ قابل بھروسہ دوستوں کا اشتراک بھی حاصل کیا ۔ موصوف شہر لاہور میں دو ریستوران اور ایک شادی ہال کے مالک ہیں ۔ بات ہو رہی تھی حضرت کے ہمہ وقت شکوہ حالات کی عادت کی سو اسی طرف آتے ہیں ۔ آج بھی سویرے سویرے ہمراہ ڈرائیور جب اپنی شاندار گاڑی میں گھر سے دفتر کے لیے نکلے تو سڑک پر گاڑی آتے ہی گڑھے میں لگنے سے ، پہلے تو بڑی نفاست سے بنائی گئی مانگ سے ہاتھ دھو بیٹھے اور پھر انہی ڈھلے ہاتھوں سے حکومت وقت کو کوسنا شروع کر دیا ۔ بھئی اس ملک کا خدا ہی حافظ ہے ایک ہاتھ سے اپنے بالوں کو سنوارتے ہوئے چودھری صاحب اپنے ڈرائیور سے مخاطب ہوئے قریب ستر سال ہونے کو ہیں اور ایک سڑک ٹھیک سے بنا نہیں پائے یہ لوگ ۔ بات کرتے ہیں ملک سنوارنے کی ۔ بخشو ڈرائیور نے محض جی کہنے پر ہی اکتفا کیا ۔ دفتر پہنچ کر ابھی کرسی پر براجمان ہوئے ہی تھے کہ کلرک نے فائلوں کا پلندہ اُٹھا کے ان کے سامنے موجود میز پر دھر دیا ۔ صبح صبح کیا اُٹھا لائے ہو میاں ؟ انہوں نے بھنویں اچکاتے ہوئے سوال کیا ۔ سر یہ اس سال کی ہمارے ذمہ واجب الادا ٹیکس کی فائلز ہیں ، کلرک نے مودبانہ انداز میں جواب دیا ناگواری کا احساس چودھری صاحب کے چہرے پہ نمایاں ہو گیا ۔ ایک تو یہ سمجھ نہیں آ پائی اب تک کہ ہم اپنی حلال کی کمائی میں سے حکومت کو بھتہ کیوں دیں ۔ ویسے بھی لوٹ کا بازار گرم کر رکھا ہے انہوں نے بیزاری سے فائلز کو دھکیلتے ہوئے بوئے بھئی اختر ، ایک طرف رکھ دو یہ اُٹھا کے ۔ جب وقت آئے گا تو دیکھا جائے گا ۔ یہاں کون پوچھنے والا ہے وہ بات تو ٹھیک ہے سر لیکن اس سے پہلے کہ کلرک اپنی بات مکمل کر پاتا چودھری صاحب نے اسے جھاڑ پلا دی ۔ جتنا بتایا جائے ، اتنا ہی کرو ۔ زیادہ ہوشیار مت بنا کرو ۔ جی بہتر کہتا ہوا کلرک کمرے سے باہر چلا گیا ۔ اتنے میں چودھری صاحب کی میز پر رکھے فون کی گھنٹی بجی ۔ ہیلو فون اُٹھا کر وہ اپنے مخصوص انداز میں گویا ہوئے ۔ دوسری طرف آنسوؤں میں ڈوبی آواز نے ان کے چہرے کے تاثرات کو یکسر بدل دیا ۔ اب وہ قدرے پریشان نظر آ رہے تھے ۔ تم فورا 1122 پر فون کرو وہ فہد کو جلدازجلد ہسپتال پہنچا دیں گے ۔ میں سیدھا ہسپتال آ رہا ہوں ، یہ کہتے ہوئے انہوں نے فون نیچے پٹخا اور باہر کھڑی گاڑی کی جانب لپکے ۔ ڈرائیور ارے ڈرائیور کہاں ہے ؟ تقریباً چلاتے ہوئے انہوں نے آواز دی ۔ باہر کھڑے گارڈ نے بتایا کہ ڈرائیور گاڑی لے کر ورکشاپ تک گیا ہے ، شاید کوئی خرابی ہو گئی تھی ۔ انتہائی نامعقول آدمی ہے ، خبر تو کر جاتا وہ جھنجلائے انداز میں بولے اچھا ، کوئی رکشا روکو یا ٹیکسی جنرل ہسپتال کے لیے ۔ وہ گارڈ سے بولے ۔ جی سر کہتا ہوا وہ سڑک کی جانب دوڑا اور کچھ ہی لمحوں میں ایک ٹیکسی لیے واپس آ گیا ۔ چودھری صاحب جلدی سے اس میں بیٹھے اور اسے ہسپتال کا پتہ سمجھایا ۔ جیب سے موبائل نکال کر کوئی نمبر ملایا مگر شاید وہ مصروف تھا ۔ وہ بےحد فکرمند نظر آ رہے تھے اور اسی جلد بازی میں موبائل ان کے ہاتھ سے نکل کر نیچے گر گیا ۔ انہوں نے موبائل اٹھا کر دوبارہ نمبر ڈائل کیا ۔ ہاں بھئی ہیلو کدھر پہنچے ہو تم لوگ ؟ میں ہسپتال کے قریب ہوں ، اور دوسری طرف سے آنے والی آواز سننے لگے ۔ ارے ہاں زیادہ سے زیادہ دس منٹ لگیں گے ۔ ادھر کوئی پھاٹک بند ہے ، ادھر پھنسا ہوں ۔ یہ کہ کر انہوں نے فون جیب میں ڈال لیا ۔ ٹیکسی کے پیچھے آتی ایک ایمبولینس راستہ مانگنے کی خاطر مسلسل ہارن دے رہی تھی مگر راستہ دینا اس لیے بھی ناممکن تھا کہ آگے پھاٹک بند تھا ۔ ایک لمحے کے لیے اپنی پریشانی کی وجہ سے ان کے ذہن میں خیال آیا کہ اگر پھاٹک کھلنے میں دیر لگنے کی وجہ سے ایمبولینس میں موجود مریض جانبر نہ ہو سکا ۔ کاش کہ یہاں کوئی متبادل راستہ ہوتا یا پھر کوئی پل تاکہ وقت اور جان کی بچت ہو پاتی ۔ ابھی وہ یہ سوچ ہی رہے تھے کہ پیچھے سے رونے دھونے کی آوازیں آنے لگیں ۔ شاید ان کا وسوسہ تلخ حقیقت بن چکا تھا ۔ ایمبولینس میں موجود مریض دم توڑ چکا تھا ۔ انہوں نے بمشکل ایک گہری سانس لی ۔ گاڑی آگے روانہ ہوئی ۔ ہسپتال کی ایمر جنسی میں نہایت رش تھا ۔ ان کی نظر ایک بورڈ پہ ٹکی جو کہ ایمرجنسی سے متصل تھا آپ کا دیا ہوا ٹیکس ، لاکھوں مستحق مریضوں میں زندگی کی امید جگا سکتا ہے ، ہسپتالوں کی حالت زار بہتر بنانے میں حکومت کا ساتھ دیجیے ۔ ٹیکس ادا کیجیے ۔ وہ ایک لمحے کو رکے اور پھر آگے بڑھ گئے ۔ ان کے بیٹے کا موٹر سائیکل سے ایکسیڈنٹ ہوا تھا اور اُسے ایمبولینس کے ذریعے ایمرجنسی لایا گیا تھا ۔ اس وقت وہ ڈاکٹروں کی زیرنگرانی آپریشن تھیٹر میں تھا جبکہ ان کی بیوی باہر کھڑی دوپٹے سے آنکھوں کے کونے صاف کر رہی تھی ۔ وہ چودھری صاحب کو آتا دیکھ کر ان کی جانب لپکی اور بولی ڈاکٹر صاحب نے بتایا ہے کہ اگر ہم فہد کو بروقت یہاں نہ پہنچا پاتے تو خون زیادہ بہہ جانے سے شاید مشکل ہو جاتی ۔ مجھے بھی یہی فکر تھی کہ ٹریفک میں کہیں دیر نہ لگ جائے ان کی آواز میں تفکر نمایاں تھا ۔ ان کی بیگم پھر سے گویا ہوئیں خدا کا شکر ہے کہ ہم بروقت پہنچ گئے ۔ آج انھیں بےوقعت نظر آتے پلوں اور انڈر پاسز کی اہمیت کا احساس ہوا ہے ، چودھری صاحب کسی گہری سوچ میں گم ہو گئے ۔ تھوڑی دیر بعد ڈاکٹر صاحب باہر تشریف لائے اور ان سے مخاطب ہوئے پریشانی کی کوئی بات نہیں ہے ، ہم نے کچھ انجیکشن اور دوائیاں مریض کو دی ہیں ۔ جیسے ہی وہ ہوش میں آئے ، آپ اسے لے جا سکتے ہیں ۔ شکریہ ڈاکٹر صاحب ، فیس باہر جمع کروا دوں ؟ انہوں نے ڈاکٹر سے پوچھا ۔ جناب آپ بس داخلہ پرچی بنوا لیجیے ، سرکاری ہسپتال میں اکثر ادویات عوام کے دیے گئے ٹیکس کے پیسوں سے مریضوں تک پہنچائی جاتی ہیں ۔ آپ نے شاید باہر اس سے متعلق بورڈ بھی دیکھا ہو ۔ ڈاکٹر نے ان کو بتایا ۔ وہ نہایت مشکور نظر آئے اور اندر ہی اندر ایک انجانے احساس گناہ نے بھی انہیں گھیر لیا ۔ بیوی بچوں کو ہسپتال کی گاڑی پر گھر کے لیے رخصت کر کے وہ ادھر سے ہی دفتر کے لیے نکلے ۔ باہر نکل کے پتہ چلا کہ کوئی سواری دستیاب نہیں ۔ قریب سو میٹر کے فاصلے پر لاہور میٹرو بس کا اسٹیشن تھا ۔ وہ اس جانب چلے ۔ آج انہیں یہ احساس بھی ہوا کہ سفری سہولت کی جدید سکیم کس قدر کارآمد ہے ۔ اس وقت کہ جب ٹرانسپورٹر حضرات اچانک سے ہڑتال پر چلے گئے ، میٹرو کی بدولت وہ اپنی منزل تک پہنچ سکتے تھے ۔ میٹرو کے سٹاپ کے باہر لگے ایک سائن بورڈ پر ان کی نظر ٹھہر گئی ۔ عوام کا دیا گیا ٹیکس ، عوام کی سہولت کے لیے ۔ احساس جرم کہ لیجیے یا احساس گناہ جو بڑھتا جا رہا تھا ۔ میٹرو میں بیٹھے ہوئے انھیں وہ دن یاد آ گئے کہ جب اپنے گاؤں سے شہر آتے انہیں کئی گھنٹے لگ جایا کرتے تھے مگر موٹروے بن جانے پر وقت کی کتنی بچت ہوئی ۔ یقیناً بہت سے مریضوں کو اسی بدولت بروقت طبی سہولت میسر آئی ہو گی اور بہت سے لوگ اپنے پیاروں سے جلد ملاقات کر پائے ہوں گے ۔ دفتر پہنچے تو گیٹ پر کھڑے وردی میں ملبوس دو اہلکار جیسے انہی کے منتظر تھے ۔ السلام علیکم جناب، آج ادھر کیسے ؟ چودھری صاحب نے مسکراتے ہوئے پوچھا ۔ والسلام ، آپ ہی کے ایک کام کے سلسلے میں حاضر ہوئے ہیں ایس ایچ او نے جواب دیا ۔  یعنی کہ آج آپ ہمیں شکریہ کا موقع عنایت کر رہے ہیں ، چودھری صاحب نے استفسار کیا ۔ ایس ایچ او نے نہایت خندہ پیشانی سے جواب دیا کیسی باتیں کر رہے ہیں جناب ہم تو عوام کے خدمت گار ہیں ۔ عوام کے دیے ٹیکس سے تنخواہ لیتے ہیں تو عوام کی پریشانیاں دور کرنا تو ہمارا فرض ہے ۔ تو پھر کیا اس فراڈ کمپنی کے خلاف کوئی کارروائی کی آپ نے ؟ ایس ایچ او نے ساتھ کھڑے ماتحت کو ہاتھ میں پکڑی فائل چودھری صاحب کی طرف بڑھانے کا اشارہ کیا اور پرجوش انداز میں گویا ہوا اس فائل میں آپ کی بازیاب کرائی گئی رقم ایک بینک چیک کی صورت میں موجود ہے ۔ آپ ادھر فائل پر دستخط کر کے اسے وصول کر لیجیے ۔ چودھری صاحب کے چہرے پر حیرت و خوشی کے تاثرات تھے اور عجیب بےیقینی سی بھی جسے شاید ایس ایچ او نے بھانپ لیا اور بولا جناب پولیس کا مقصد آپ کی بروقت مدد کرنا ہے اور ہمیں خوشی ہے کہ ہم آپ جیسے ذمہ دار شہری کے کام آئے ۔ ہم جلد ہی مالی بے ضابطگیاں کرنے والی ایسی تمام کمپنیوں کے خلاف سخت کاروائی کریں گے ۔ صرف قانونی اور ٹیکس ادا کرنے والی کمپنیاں ہی عزت اور کاروبار کرنے کی حقدار ہیں ۔ چودھری صاحب نے فائل پر مطلوبہ جگہ دستخط کیے اور چیک وصول کر کے شکریہ ادا کرتے ہوئے دفتر کے اندر داخل ہو گئے ۔ چودھری صاحب کے چہرے پر تفکر ، شرمندگی اور احساس جرم نمایاں تھا ۔ بہت سی باتیں ان کے ذہن میں گھوم رہی تھیں ۔ سڑک پر اس ایمبولینس میں دم توڑتے ہوئے مریض کا احساس انہیں جھنجھوڑ رہا تھا کہ شاید کہیں نہ کہیں وہ بھی اس کی موت کے ذمہ دار ہیں ۔ پھر وہ تمام سہولیات جن سے وہ مستفیض ہوئے تھے اور وہ بہت سے اچھے شہریوں کے ٹیکس دینے کی بدولت ہی ممکن ہو پایا ۔ شہر میں پھیلا سڑکوں ، پلوں اور انڈر پاسز کا جال انھیں اچانک بہت فائدہ مند نظر آنے لگا تھا ۔ ایک فون کال پر آنے والی جدید ایمبولینس ، ہڑتال کے باوجود انہیں دفتر بروقت پہنچانے والی میٹروبس ، تعاون کرنے والی پولیس اور ان سے بھی بڑھ کے آج تک ان کا اپنے گاؤں سے تعلق جوڑے رکھنے والی موٹروے نے انہیں بہت کچھ سوچنے پر مجبور کر دیا ۔ انہوں نے میز پر رکھی گھنٹی بجائی ۔ کلرک اندر داخل ہوا ۔ نہایت دھیمی آواز میں وہ گویا ہوئے اختر ، مجھے واجب الاد ٹیکس کی فائل لا کر دو ۔ کلرک نے فائل ان کے سامنے رکھی ۔ انہوں نے اس کا بغور جائزہ لیا اور کچھ صفحات پر دستخط کر کے فائل کلرک کی جانب بڑھا دی ۔ بھئی اختر ، بطور ذمہ دار شہری ہمارا فرض بنتا ہے کہ اپنے ذمہ واجب الاد ٹیکس فوری ادا کریں تاکہ وہ پیسہ ہم سب کی فلاح پہ خرچ کیا جا سکے ۔ کلرک سوچ رہا تھا کہ چودھری صاحب کچھ دیر باہر سے ہو کے آئے اور ان کا ذہن بدل گیا ۔ وہ اس بات سے بےخبر تھا کہ چودھری صاحب آگہی کا طویل سفر طے کر کے دفتر پہنچے ہیں ۔ چودھری صاحب نے سامنے دیوار پر لگی بانی پاکستان محمد علی جناح صاحب کی تصویر کی جانب دیکھا اور ایک اطمینان بھری مسکراہٹ ان کے ہونٹوں پر کھیل گئی ۔ شاید بانی پاکستان جناح صاحب بھی چودھری صاحب کے اس مثبت رویے پر فخر سے مسکرائے ہوں ۔","ملکی تعمیر و ترقی میں حصہ لینا ہر ذمہ دار شہری کا فرض ہے ۔ ایسی ہی ایک کہانی چودھری قادر بخش کی ہے ۔ دفتر پہنچ کر ابھی کرسی پر براجمان ہوئے ہی تھے کہ کلرک نے فائلوں کا پلندہ اُٹھا کے ان کے سامنے موجود میز پر دھر دیا ۔ سر یہ اس سال کی ہمارے ذمہ واجب الادا ٹیکس کی فائلز ہیں ، کلرک نے مودبانہ انداز میں جواب دیا ناگواری کا احساس چودھری صاحب کے چہرے پہ نمایاں ہو گیا ۔ جب وقت آئے گا تو دیکھا جائے گا ۔ جی بہتر کہتا ہوا کلرک کمرے سے باہر چلا گیا ۔ اتنے میں چودھری صاحب کی میز پر رکھے فون کی گھنٹی بجی ۔ ہیلو فون اُٹھا کر وہ اپنے مخصوص انداز میں گویا ہوئے ۔ اب وہ قدرے پریشان نظر آ رہے تھے ۔ تم فورا 1122 پر فون کرو وہ فہد کو جلدازجلد ہسپتال پہنچا دیں گے ۔ میں سیدھا ہسپتال آ رہا ہوں ، یہ کہتے ہوئے انہوں نے فون نیچے پٹخا اور باہر کھڑی گاڑی کی جانب لپکے ۔ ان کے بیٹے کا موٹر سائیکل سے ایکسیڈنٹ ہوا تھا اور اُسے ایمبولینس کے ذریعے ایمرجنسی لایا گیا تھا ۔ اس وقت وہ ڈاکٹروں کی زیرنگرانی آپریشن تھیٹر میں تھا جبکہ ان کی بیوی باہر کھڑی دوپٹے سے آنکھوں کے کونے صاف کر رہی تھی ۔ وہ چودھری صاحب کو آتا دیکھ کر ان کی جانب لپکی اور بولی ڈاکٹر صاحب نے بتایا ہے کہ اگر ہم فہد کو بروقت یہاں نہ پہنچا پاتے تو خون زیادہ بہہ جانے سے شاید مشکل ہو جاتی ۔ ان کی بیگم پھر سے گویا ہوئیں خدا کا شکر ہے کہ ہم بروقت پہنچ گئے ۔ تھوڑی دیر بعد ڈاکٹر صاحب باہر تشریف لائے اور ان سے مخاطب ہوئے پریشانی کی کوئی بات نہیں ہے ، ہم نے کچھ انجیکشن اور دوائیاں مریض کو دی ہیں ۔ جیسے ہی وہ ہوش میں آئے ، آپ اسے لے جا سکتے ہیں ۔ شکریہ ڈاکٹر صاحب ، فیس باہر جمع کروا دوں ؟ انہوں نے ڈاکٹر سے پوچھا ۔ جناب آپ بس داخلہ پرچی بنوا لیجیے ، سرکاری ہسپتال میں اکثر ادویات عوام کے دیے گئے ٹیکس کے پیسوں سے مریضوں تک پہنچائی جاتی ہیں ۔ بہت سی باتیں ان کے ذہن میں گھوم رہی تھیں ۔ انہوں نے میز پر رکھی گھنٹی بجائی ۔ کلرک اندر داخل ہوا ۔ نہایت دھیمی آواز میں وہ گویا ہوئے اختر ، مجھے واجب الاد ٹیکس کی فائل لا کر دو ۔ کلرک نے فائل ان کے سامنے رکھی ۔ انہوں نے اس کا بغور جائزہ لیا اور کچھ صفحات پر دستخط کر کے فائل کلرک کی جانب بڑھا دی ۔ چودھری صاحب نے سامنے دیوار پر لگی بانی پاکستان محمد علی جناح صاحب کی تصویر کی جانب دیکھا اور ایک اطمینان بھری مسکراہٹ ان کے ہونٹوں پر کھیل گئی ۔ شاید بانی پاکستان جناح صاحب بھی چودھری صاحب کے اس مثبت رویے پر فخر سے مسکرائے ہوں ۔"
ننھا مجاہد اعتزاز حسن ( شهید )  تمغائے شجاعت,"تاریخ میں ایسے لوگوں کی ان گنت مثالیں موجود ہیں جنھوں نے دوسروں کی خاطر اپنی زندگیاں قربان کر کے موت کو گلے لگا لیا ۔ اُن کی یہ قربانیاں دوسروں کے لیے زندگی اور آزادی کا پیغام بن گئیں ۔ ایسی ہی ایک مثال ہماری قوم کے ایک ننھے ہیرو کی ہے جس نے اپنی زندگی قربان کر کے اپنے سیکٹروں ساتھی طالب علموں کو ایک نئی زندگی بخش دی ۔ آیئے آج ہم آپ کو اُس ننھے قومی ہیرو کے متعلق بتاتے ہیں جو میدانِ جنگ میں نہیں بلکہ سکول کے میدان میں شہید ہوا ۔ جس کے بروقت فیصلے نے بےشمار ساتھی طالب علموں کی زندگیوں کو بچا لیا ۔ جنگ کے میدانوں میں ہماری بہادر فوج کے جوانوں نے جرأت اور بہادری کی بہترین مثالیں قائم کی ہیں مگر اس چھوٹے سے طالب علم نے اپنی جان دوسروں پر قربان کر کے ایثار اور قربانی کی ایک ایسی عظیم مثال قائم کی ہے کہ بےاختیار ہر کوئی اس کو سلام پیش کر رہا ہے ۔ جی ہاں ! یہ ہنگو کے علاقے ابراہیم زئی گاؤں کے سکول میں شہید ہونے والا نویں جماعت کا طالب علم اعتزاز حسن ہے ۔ ہر والدین کی طرح اعتزاز کے والدین کی بھی یہ خواہش تھی کہ ان کا بیٹا بڑا ہو کر خوب علم حاصل کرے ، اسے اچھا روز گار ملے اور وہ ان کے بڑھاپے کا سہارا بنے ۔ یہی خواب لیے اعتراز کے والدین اسے روزانہ سکول بھیجتے ۔ انھوں نے تو کبھی یہ سوچا ہی نہ تھا کہ ان کا بیٹا اتنی چھوٹی عمر میں اتنا بڑا کام کر جائے گا کہ ان کا سر فخر سے بلند ہو جائے گا اور ملکی تاریخ میں ان کا ننھا سا بیٹا شجاعت کی ایسی داستان چھوڑ جائے گا جو تمام بچوں کے لیے ہمت اور بہادری کا نشان ہو گی ۔ اعتزاز حسن کی شہادت کا واقعہ کچھ یوں ہے کہ 6 جنوری 2014ء کو اعتزاز کے والدین نے اپنے بچے کو معمول کے مطابق سکول بھیجا ۔ وہ اپنے دوستوں کے ساتھ سکول جا رہا تھا کہ سکول کی وردی پہنے ہوئے ایک مشکوک لڑکے نے اس سے سکول کا پتا پوچھا ، وہ بھی ٹھیک سکول کے سامنے تو اعتزاز کو شک ہوا کہ یہ لڑکا سکول پڑھنے نہیں بلکہ کسی اور ہی ارادے سے آیا ہے ۔ اعتزاز نے اس مشکوک لڑکے کا پیچھا کیا اور اُسے للکار کر رُک جانے کو کہا ۔ اس مشکوک لڑکے نے رکنے کی بجائے سکول میں گھسنے کی کوشش کی تو اعتزاز نے قریب پڑا پتھر اس کو دے مارا اور جرأت کا مظاہرہ کرتے ہوئے اسے پکڑ لیا ۔ اس سے مشکوک لڑکا گھبرا گیا اور اس نے اپنے آپ کو دھماکے سے اڑا لیا ۔ اس دھماکے سے وہ خودکش حملہ آور موقع پر ہی ہلاک ہو گیا اور اس کو پکڑنے والا ننھا طالب علم اعتزاز حسن بھی شہید ہو گیا ۔ اعتزاز کی بہادری کی وجہ سے خودکش حملہ آور کو مجبورا سکول کے گیٹ پر ہی دھماکا کرنا پڑا ، اگر وہ سکول کے اندر ایسا کرتا تو بہت سے دیگر معصوم بچے اور اساتذہ بھی شہید ہو جاتے کیونکہ اس وقت سکول میں اسمبلی ہو رہی تھی اور سارا سکول گراؤنڈ میں جمع تھا ۔ پولیس کا کہنا ہے کہ اس وقت اسمبلی میں تقریباً دو ہزار کے لگ بھگ اساتذہ اور طلبہ موجود تھے ۔ اعتزاز نے اپنی جان دے کر اپنے دو ہزار ساتھی طالب علموں اور اساتذہ کو زندگی کا تحفہ دیا ہے اور ایک ایسی مثال قائم کی ہے جسے نظر انداز نہیں کیا جا سکتا ۔ اس بہادری کی وجہ سے اسے ہنگو اور پاکستان میں ہی نہیں بلکہ دنیا بھر میں ہیرو کہا جا رہا ہے ۔ پاک فوج کے سپہ سالار جنرل راحیل شریف نے اعتزاز کی بہادری کو خراج تحسین پیش کرتے ہوئے فرمایا اعتزاز حسن ایک قومی ہیرو ہے جس نے اپنا آج قوم کے کل کے لیے قربان کر دیا ہے ۔ خودکش حملہ آور کے سامنے دیوار بننے والے قوم کے اس بہادر بیٹے اعتزاز حسن کو اُس کی بےمثال جرأت ، بہادری اور قربانی کے اعتراف کے طور پر حکومت پاکستان نے ملک کے سب سے بڑے سول اعزاز تمغائے شجاعت سے نوازا ۔ انسانیت کی پہچان ۔ تجھے قوم کا سلام شہید اعتزاز حسن کو پاک فوج کی جانب سے سلامی دی جا رہی ہے ۔","تاریخ میں ایسے لوگوں کی ان گنت مثالیں موجود ہیں جنھوں نے دوسروں کی خاطر اپنی زندگیاں قربان کر کے موت کو گلے لگا لیا ۔ جی ہاں ! یہ ہنگو کے علاقے ابراہیم زئی گاؤں کے سکول میں شہید ہونے والا نویں جماعت کا طالب علم اعتزاز حسن ہے ۔ اعتزاز حسن کی شہادت کا واقعہ کچھ یوں ہے کہ 6 جنوری 2014ء کو اعتزاز کے والدین نے اپنے بچے کو معمول کے مطابق سکول بھیجا ۔ وہ اپنے دوستوں کے ساتھ سکول جا رہا تھا کہ سکول کی وردی پہنے ہوئے ایک مشکوک لڑکے نے اس سے سکول کا پتا پوچھا ، وہ بھی ٹھیک سکول کے سامنے تو اعتزاز کو شک ہوا کہ یہ لڑکا سکول پڑھنے نہیں بلکہ کسی اور ہی ارادے سے آیا ہے ۔ اعتزاز نے اس مشکوک لڑکے کا پیچھا کیا اور اُسے للکار کر رُک جانے کو کہا ۔ اس مشکوک لڑکے نے رکنے کی بجائے سکول میں گھسنے کی کوشش کی تو اعتزاز نے قریب پڑا پتھر اس کو دے مارا اور جرأت کا مظاہرہ کرتے ہوئے اسے پکڑ لیا ۔ اس سے مشکوک لڑکا گھبرا گیا اور اس نے اپنے آپ کو دھماکے سے اڑا لیا ۔ اس دھماکے سے وہ خودکش حملہ آور موقع پر ہی ہلاک ہو گیا اور اس کو پکڑنے والا ننھا طالب علم اعتزاز حسن بھی شہید ہو گیا ۔ خودکش حملہ آور کے سامنے دیوار بننے والے قوم کے اس بہادر بیٹے اعتزاز حسن کو اُس کی بےمثال جرأت ، بہادری اور قربانی کے اعتراف کے طور پر حکومت پاکستان نے ملک کے سب سے بڑے سول اعزاز تمغائے شجاعت سے نوازا ۔"
ہجرت نبوی صلى الله عليه وآله وسلّم,"اس وقت جب کہ دعوت حق کے جواب میں ہر طرف سے تلوار کی جھنکاریں سنائی دے رہی تھیں ، حافظ عالم نے مسلمانوں کو دارالامان مدینہ کی طرف رُخ کرنے کا حکم دیا لیکن خود وجود اقدس صلی اللہ علیہ والہ وسلم جو ان ستم گاروں کا حقیقی ہدف تھا ، اپنے لیے حکم خدا کا منتظر تھا ۔ نبوت کا تیرھواں سال شروع ہوا اور اکثر صحابہ مدینے پہنچ چکے ، تو وحی الہی کے مطابق : آنحضرت صلی اللہ علیہ وآلہ وسلم نے بھی مدینے کا عزم فرمایا ۔ قریش نے دیکھا کہ اب مسلمان مدینے میں جا کر طاقت پکڑے جاتے ہیں اور وہاں اسلام پھیلتا جاتا ہے ۔ چنانچہ لوگوں نے مختلف رائیں پیش کیں ۔ ایک نے کہا محمد کے ہاتھ پاؤں میں زنجیریں ڈال کر مکان میں بند کر دیا جائے ۔ دوسرے نے کہا : جلاوطن کر دینا کافی ہے ۔ ابو جہل نے کہا : ہر قبیلے سے ایک شخص انتخاب ہو اور پورا مجمع ایک ساتھ مل کر تلواروں سے ان کا خاتمہ کر دے ۔ اس صورت میں ان کا خون تمام قبائل میں بٹ جائے گا اور آل ہاشم اکیلے تمام قبائل کا مقابلہ نہ کر سکیں گے ۔ اس اخیر رائے پر اتفاق ہو گیا اور جھٹ پٹے سے آ کر رسول صلی اللہ علیہ والہ وسلم کے آستانہ مبارک کا محاصرہ کر لیا ۔ اہل عرب زنانہ مکان کے اندر گھسنا معیوب سمجھتے تھے ، اس لیے باہر ٹھہرے رہے کہ آنحضرت صلی اللہ علیہ والہ وسلم نکلیں ، تو یہ فرض ادا کیا جائے ۔ رسول صلی اللہ علیہ والہ وسلم سے قریش کو اس درجہ عداوت تھی تاہم آپ کی دیانت پر یہ اعتاد تھا کہ جس شخص کو کچھ مال یا اسباب امانت رکھنا ہوتا تھا ، آپ ہی کے پاس لا کر رکھتا تھا ۔ اس وقت بھی آپ کے پاس بہت سی امانتیں جمع تھیں ۔ آپ کو قریش کے ارادے کی پہلے سے خبر ہو چکی تھی ۔ اس بنا پر جناب امیر حضرت علی رضی اللہ تعالی عنہ کو بلا کر فرمایا مجھ کو ہجرت کا حکم ہو چکا ہے ، میں آج مدینے روانہ ہو جاؤں گا تم میرے پلنگ پر میری چادر اوڑھ کر سو رہو ، صبح کو سب کی امانتیں جا کر واپس دے آنا ۔ یہ سخت خطرے کا موقع تھا ۔ جناب امیر کو معلوم ہو چکا تھا کہ قریش آپ کے قتل کا ارادہ کر چکے ہیں اور آج رسول صلی اللہ علیہ والہ وسلم کا بستر خواب قتل گاہ کی زمین ہے لیکن فاتح خیبر کے لیے قتل گاہ فرش گل تھا ۔ کفار نے جب آپ کے گھر کا محاصرہ کیا اور رات زیادہ گزر گئی ، تو قدرت نے ان کو بےخبر کر دیا ۔ آنحضرت اُن کو سوتا چھوڑ کر باہر آئے ، کعبے کو دیکھا اور فرمایا : مکہ ! تو مجھ کو تمام دنیا سے زیادہ عزیز ہے ، لیکن تیرے فرزند مجھے کو رہنے نہیں دیتے ۔ حضرت ابوبکر رضی اللہ تعالی عنہ سے پہلے قرارداد ہو چکی تھی ۔ دونوں صاحب پہلے جبل ثور کے غار میں جا کر پوشیدہ ہوئے ۔ یہ غار آج بھی موجود ہے اور بوسہ گاہ خلائق ہے ۔ حضرت ابوبکر رضی اللہ تعالی عنہ کے بیٹے عبداللہ جو نوخیز جوان تھے ، شب کو غار میں ساتھ ہوتے ، صبح منھ اندھیرے شہر چلے جاتے اور پتا لگاتے کہ قریش کیا مشورے کر رہے ہیں ۔ جو کچھ خبر ملتی ، شام کو آ کر آنحضرت سے عرض کرتے ۔ حضرت ابوبکر رضی اللہ تعالی عنہ کا غلام کچھ رات گئے بکریاں چرا کر لاتا اور آپ اور حضرت ابوبکر رضی اللہ تعالی عنہ ان کا دودھ پی لیتے ۔ تین دن تک صرف یہی غذا تھی لیکن ابن ہشام نے لکھا ہے کہ روزانہ شام کو اسماء رضی اللہ تعالی عنہا گھر سے کھانا پکا کر غار میں پہنچا آتی تھیں ۔ اسی طرح تین راتیں غار میں گزاریں ۔ صبح قریش کی آنکھیں کھلیں ، تو پلنگ پر آنحضرت صلی اللہ علیہ وآلہ وسلم کی بجائے جناب امیر تھے ۔ ظالموں نے آپ کو پکڑا اور حرم میں لے جا کر تھوڑی دیر محبوس رکھا اور چھوڑ دیا ۔ پھر آنحضرت صلی اللہ علیہ والہ وسلم کی تلاش میں نکلے ۔ ڈھونڈتے ڈھونڈتے غار کے دہانے تک آ گئے ۔ آہٹ پاکر حضرت ابوبکر رضی اللہ تعالی عنہ غمزدہ ہوئے اور آنحضرت سے عرض کیا کہ اب دشمن اس قدر قریب آ گئے ہیں کہ اگر اپنے قدم پر ان کی نظر پڑ جائے تو ہم کو دیکھ لیں ۔ آپ نے فرمایا گھبراؤ نہیں ، بے شک اللہ ہمارے ساتھ ہے ۔ قریش نے اشتہار دیا تھا کہ جو شخص محمد کو یا ابوبکر کو گرفتار کر کے لائے گا ، اس کو ایک خون بہا کے برابر یعنی سو اونٹ انعام دیا جائے گا ۔ سراقہ نے سنا ، تو انعام کی اُمید میں نکلا ۔ عین اس حالت میں کہ آپ روانہ ہو رہے تھے  اس نے آپ کو دیکھ لیا اور گھوڑا دوڑا کر قریب آ گیا لیکن گھوڑے نے ٹھو کر کھائی ، وہ گر پڑا ۔ ترکش سے فال کے تیر نکالے کہ حملہ کرنا چاہیے یا نہیں ؟ جواب میں نہیں نکلا لیکن سو اونٹوں کا گراں بہا معاوضہ ایسا نہ تھا کہ تیر کی بات مان لی جاتی ۔ دوبارہ گھوڑے پر سوار ہوا اور آگے بڑھا ۔ اب کی بار گھوڑے کے پاؤں گھٹنوں تک زمین میں پھنس گئے ۔ گھوڑے سے اتر پڑا اور پھر فال نکالی ، اب بھی وہی جواب تھا ، لیکن مکرر تجربے نے اس کی ہمت پست کر دی اور یقین ہو گیا کہ یہ کچھ اور آثار ہیں ۔ آنحضرت کے پاس آ کر قریش کے اشتہار کا واقعہ سنایا اور درخواست کی کہ مجھ کو امن کی تحریر لکھ دیجیے ۔ حضرت ابوبکر رضی اللہ تعالی عنہ کے غلام عامر بن فہیرو نے چمڑے کے ایک ٹکڑے پر فرمان امن لکھ دیا ۔ تشریف آوری کی خبر مدینے میں پہلے پہنچ چکی تھی ۔ تمام شہر ہمہ تن چشم انتظار تھا ۔ معصوم بچے فخر اور جوش میں کہتے پھرتے تھے کہ پیغمبر آ رہے ہیں ۔ لوگ ہر روز تڑکے سے نکل نکل کر شہر کے باہر جمع ہوتے اور دوپہر تک انتظار کر کے حسرت کے ساتھ واپس چلے آتے ۔ ایک دن انتظار کر کے واپس جا چکے تھے کہ ایک یہودی نے قلعے سے دیکھا اور قرائن سے پہچان کر پکارا : اہل عرب لو تم جس کا انتظار کرتے تھے ، وہ آ گیا ۔ تمام شہر تکبیر کی آواز سے گونج اٹھا ۔","نبوت کا تیرھواں سال شروع ہوا اور اکثر صحابہ مدینے پہنچ چکے ، تو وحی الہی کے مطابق : آنحضرت صلی اللہ علیہ وآلہ وسلم نے بھی مدینے کا عزم فرمایا ۔ قریش نے دیکھا کہ اب مسلمان مدینے میں جا کر طاقت پکڑے جاتے ہیں اور وہاں اسلام پھیلتا جاتا ہے ۔ چنانچہ لوگوں نے مختلف رائیں پیش کیں ۔ ایک نے کہا محمد کے ہاتھ پاؤں میں زنجیریں ڈال کر مکان میں بند کر دیا جائے ۔ دوسرے نے کہا : جلاوطن کر دینا کافی ہے ۔ ابو جہل نے کہا : ہر قبیلے سے ایک شخص انتخاب ہو اور پورا مجمع ایک ساتھ مل کر تلواروں سے ان کا خاتمہ کر دے ۔ اس اخیر رائے پر اتفاق ہو گیا اور جھٹ پٹے سے آ کر رسول صلی اللہ علیہ والہ وسلم کے آستانہ مبارک کا محاصرہ کر لیا ۔ اس بنا پر جناب امیر حضرت علی رضی اللہ تعالی عنہ کو بلا کر فرمایا مجھ کو ہجرت کا حکم ہو چکا ہے ، میں آج مدینے روانہ ہو جاؤں گا تم میرے پلنگ پر میری چادر اوڑھ کر سو رہو ، صبح کو سب کی امانتیں جا کر واپس دے آنا ۔ کفار نے جب آپ کے گھر کا محاصرہ کیا اور رات زیادہ گزر گئی ، تو قدرت نے ان کو بےخبر کر دیا ۔ آنحضرت اُن کو سوتا چھوڑ کر باہر آئے ، کعبے کو دیکھا اور فرمایا : مکہ ! تو مجھ کو تمام دنیا سے زیادہ عزیز ہے ، لیکن تیرے فرزند مجھے کو رہنے نہیں دیتے ۔ حضرت ابوبکر رضی اللہ تعالی عنہ سے پہلے قرارداد ہو چکی تھی ۔ دونوں صاحب پہلے جبل ثور کے غار میں جا کر پوشیدہ ہوئے ۔ قریش نے اشتہار دیا تھا کہ جو شخص محمد کو یا ابوبکر کو گرفتار کر کے لائے گا ، اس کو ایک خون بہا کے برابر یعنی سو اونٹ انعام دیا جائے گا ۔ سراقہ نے سنا ، تو انعام کی اُمید میں نکلا ۔ عین اس حالت میں کہ آپ روانہ ہو رہے تھے  اس نے آپ کو دیکھ لیا اور گھوڑا دوڑا کر قریب آ گیا لیکن گھوڑے نے ٹھو کر کھائی ، وہ گر پڑا ۔ دوبارہ گھوڑے پر سوار ہوا اور آگے بڑھا ۔ اب کی بار گھوڑے کے پاؤں گھٹنوں تک زمین میں پھنس گئے ۔ آنحضرت کے پاس آ کر قریش کے اشتہار کا واقعہ سنایا اور درخواست کی کہ مجھ کو امن کی تحریر لکھ دیجیے ۔ لوگ ہر روز تڑکے سے نکل نکل کر شہر کے باہر جمع ہوتے اور دوپہر تک انتظار کر کے حسرت کے ساتھ واپس چلے آتے ۔ ایک دن انتظار کر کے واپس جا چکے تھے کہ ایک یہودی نے قلعے سے دیکھا اور قرائن سے پہچان کر پکارا : اہل عرب لو تم جس کا انتظار کرتے تھے ، وہ آ گیا ۔ تمام شہر تکبیر کی آواز سے گونج اٹھا ۔"
مرزا غالب کے عادات و خصائل,"مرزا غالب کے اخلاق نہایت وسیع تھے ۔ وہ ہر شخص سے جو اُن سے ملنے جاتا تھا ، بہت کشادہ پیشانی سے ملتے تھے ۔ جو شخص ایک دفعہ ان سے ملتا اسے ہمیشہ ملنے کا اشتیاق رہتا تھا ۔ دوستوں کو دیکھ کر باغ باغ ہو جاتے تھے اور ان کی خوشی سے خوش اور غم سے غمگین ہوتے تھے ۔ اس لیے ان کے دوست ، ہر مذہب اور ملت کے ، نہ صرف دلّی میں بلکہ تمام ہندوستان میں بےشمار تھے ۔ جو خطوط انھوں نے اپنے دوستوں کو لکھے ہیں ، ان کے ایک ایک حرف سے مہرومحبت ، غمخواری و یگانگت ٹپکی پڑتی ہے ۔ ہر ایک خط کا جواب لکھنا اپنے ذمّے فرض عین سمجھتے تھے ۔ ان کا بہت سا وقت دوستوں کو جواب لکھنے میں صرف ہوتا تھا ۔ بیماری اور تکلیف کی حالت میں بھی ، وہ خطوں کے جواب لکھنے سے باز نہ آتے تھے ۔ وہ دوستوں کی فرمائشوں سے کبھی تنگ دل نہ ہوتے تھے ۔ غزلوں کی اصلاح کے سوا اور طرح طرح کی فرمائشیں ، ان کے بعض خالص و تخلص دوست کرتے تھے اور وہ ان کی تکمیل کرتے تھے ۔ لوگ ان کو اکثر بیرنگ خط بھیجتے تھے مگر ان کو کبھی ناگوار نہ گزرتا تھا ۔ اگر کوئی شخص لفافے میں ٹکٹ رکھ کر بھیجتا، تو سخت شکایت کرتے تھے ۔ مروت اور لحاظ مرزا کی طبیعت میں بدرجہ غایت تھا ۔ باوجود یکہ اخیر عمر میں وہ اشعار کی اصلاح دینے سے بہت گھبرانے لگے تھے ، بایں ہمہ کبھی کسی کا قصیدہ یا غزل بغیر اصلاح کے واپس نہ کرتے تھے ۔ ایک صاحب کو لکھتے ہیں : جہاں تک ہو گا ، احباب کی خدمت بجا لایا اور اوراق اشعار دیکھتا تھا اور اصلاح دیتا تھا ۔ اب نہ آنکھ سے اچھی طرح سوجھے اور نہ ہاتھ سے اچھی طرح لکھا جائے ۔ اگرچہ مرزا کی آمدنی قلیل تھی مگر حوصلہ فراخ تھا ۔ سائل ان کے دروازے سے خالی ہاتھ بہت کم جاتا تھا ۔ اُن کے مکان کے آگے اندھے لنگڑے ، لولے اور اپاہچ مرد عورت پڑے رہتے تھے ۔ غدر کے بعد ان کی آمدنی کچھ اوپر ڈیڑھ سو روپے ماہوار ہو گئی تھی اور کھانے پینے کا خرچ بھی کچھ لمبا چوڑا نہ تھا مگر وہ غریبوں اور محتاجوں کی مدد اپنی بساط سے زیادہ کرتے تھے ، اس لیے اکثر تنگ رہتے تھے ۔ مرزا اپنے دوستوں کے ساتھ ، جو گردش روزگار سے بگڑ گئے تھے ، نہایت شریفانہ طور سے سلوک کرتے تھے ۔ دلی کے عمائد میں سے ایک صاحب جو مرزا کے دلی دوست تھے اور ۱۸۵۷ء کے بعد ان کی حالت سقیم ہو گئی تھی ، ایک روز چھینسٹ کا فرغل پہنے ہوئے مرزا سے ملنے آئے ۔ مرزا نے کبھی ان کو مالیدہ یا جامہ وار وغیرہ چوغوں کے سوا ، ایسا حقیر کپڑا پہنے نہیں دیکھا تھا ۔  چھینسٹ کا فرغل ان کے بدن پر دیکھ کر دل بھر آیا ۔ ان سے پوچھا : یہ چھینسٹ آپ نے کہاں سے لی ؟ مجھے اس کی وضع بہت ہی بھلی معلوم ہوتی ہے ۔ آپ مجھے بھی فرغل کے لیے یہ چھینسٹ منگوا دیں ۔ انھوں نے کہا : یہ فرغل آج ہی بن کر آیا ہے ۔ میں نے اس وقت اس کو پہنا ہے ۔ اگر آپ کو پسند ہے تو یہی حاضر ہے ۔ مرزا نے کہا : جی تو یہی چاہتا ہے کہ اسی وقت آپ سے چھین کر پہن لوں مگر جاڑا شدت سے پڑ رہا ہے ۔ آپ یہاں سے مکان تک کیا پہن کر جائیں گے ۔ پھر ادھر ادھر دیکھ کر کھونٹی پر سے اپنا مالیدہ کا نیا چوغہ اُتار کر انھیں پہنایا اور اس خوبصورتی کے ساتھ وہ چوغہ ان کی نذر کیا ۔ ظرافت مزاج میں اس قدر تھی کہ اگر آپ کو بجائے حیوان ناطق کے حیوان ظریف کہا جائے تو بجا ہے ۔ ایک دفعہ جب رمضان گزر چکا تو قلعے میں گئے ۔ بادشاہ نے پوچھا : مرزا تم نے کتنے روزے رکھے ؟ عرض کیا : پیرومرشد ! ایک نہیں رکھا ۔ ایک دن نواب مصطفی خان کے مکان پر ملنے کو آئے ۔ ان کے مکان کے آگے چھتا تاریک تھا ۔ جب چھتے سے گزر کر دیوان خانے کے دروازے پر پہنچے تو وہاں نواب صاحب ان کے لینے کو کھڑے تھے ۔ مرزا نے ان کو دیکھ کر یہ مصرع پڑھا آب چشمه حیوان درون تاریکیست جب دیوان خانے میں پہنچے تو اس کے دالان میں بہ سبب مشرق رویہ ہونے کے دھوپ بھری ہوئی تھی ۔ مرزا نے وہاں یہ مصرع پڑھا این خانه ہمہ آفتاب است ایک صحبت میں مرزا ، میر تقی میر کی تعریف کر رہے تھے ۔ شیخ ابراہیم ذوق بھی موجود تھے ۔ انھوں نے سودا کو میر پر ترجیح دی ۔ مرزا نے کہا : میں تو تم کو میری سمجھتا ہوں مگر اب معلوم ہوا کہ آپ سودائی ہیں ۔ باوجودیکہ مرزا کی آمدنی اور مقدور بہت کم تھا ، مگر خودداری اور حفظ وضع کو وہ بھی ہاتھ سے نہ جانے دیتے تھے ۔ شہر کے امراو عمائد سے برابر کی ملاقات تھی ۔ کبھی بازار میں بغیر پالکی یا ہوادار کے نہ نکلتے تھے ۔ عمائد شہر میں سے جو لوگ ان کے مکان پر آتے تھے ، یہ بھی ان کے مکان پر ضرور جاتے ۔ ایک روز کسی سے مل کر نواب مصطفیٰ خاں مرحوم کے مکان پر آئے ۔ میں بھی اس وقت وہاں موجود تھا ۔ نواب صاحب نے کہا : آپ مکان سے سیدھے یہیں آئے ہیں یا کہیں اور بھی جانا ہوا تھا ؟ مرزا صاحب نے کہا : مجھ کو فلاں صاحب کا ایک آنا دینا تھا ۔ اول وہاں گیا تھا ، وہاں سے یہاں آیا ہوں ۔ ایک دن دیوان فضل اللہ مرحوم چرٹ میں سوار مرزا صاحب کے مکان کے پاس سے بغیر ملے نکل گئے ۔ مرزا کو معلوم ہوا تو انھوں نے ایک رقعہ دیوان جی کو لکھا ۔ مضمون یہ کہ آج مجھ کو اس قدر ندامت ہوئی ہے کہ شرم کے مارے زمین میں گڑا جاتا ہوں ۔ اس سے زیادہ اور کیا نالائقی ہو سکتی ہے کہ آپ کبھی نہ کبھی تو اس طرف سے گزریں اور میں سلام کو حاضر نہ ہوں ۔ جب یہ دیوان جی کے پاس پہنچا تو وہ نہایت شرمندہ ہوئے اور اسی وقت گاڑی میں سوار ہو کر مرزا صاحب سے ملنے کو آئے ۔ فوا کہ میں آم ان کو بہت مرغوب تھا ۔ آموں کی فصل میں ان کے دوست دُور دُور سے ان کے لیے عمدہ عمدہ آم بھیجتے تھے اور وہ خود اپنے بعض دوستوں سے تقاضا کر کے آم منگواتے تھے ۔ ایک روز مرحوم بہادر شاہ آموں کے موسم میں چند مصاحبوں کے ساتھ جن میں مرزا بھی تھے ، باغ حیات بخش یا مہتاب باغ میں ٹہل رہے تھے ۔ آم کے پیڑ رنگ برنگ کے آموں سے لد رہے تھے ۔ یہاں کا آم بادشاہ یا سلاطین یا بیگمات کے سوا کسی کو میسر نہیں آ سکتا تھا ۔ مرزا بار بار آموں کی طرف دیکھتے تھے ۔ بادشاہ نے پوچھا مرزا ! اس قدر غور سے کیا دیکھتے ہو ؟ مرزا نے ہاتھ باندھ کر عرض کیا : اس کو دیکھتا ہوں کہ کسی دانے پر میرا اور میرے باپ دادا کا نام بھی لکھا ہے یا نہیں ۔ بادشاہ مسکرائے اور اسی روز ایک بہنگی عمدہ عمدہ آموں کی مرزا کو بھجوائی ۔ مرزا کی نیت آموں سے کسی طرح سیر نہ ہوتی تھی ۔ اہل شہر تحفتا بھیجتے تھے ۔ خود بازار سے منگواتے تھے ۔ باہر سے دُور دُور کا آم بطور سوغات کے آتا تھا مگر حضرت کا جی نہیں بھرتا تھا ۔ نواب مصطفیٰ خاں مرحوم ناقل تھے کہ ایک صحبت میں مولانا فضل حق اور دیگر احباب موجود تھے اور آم کی نسبت ہر ایک شخص اپنی اپنی رائے بیان کر رہا تھا کہ اس میں کیا کیا خوبیاں ہونی چاہیں ۔ جب سب لوگ اپنی اپنی کہ چکے تو مولانا فضل حق نے مرزا سے کہا کہ تم بھی اپنی رائے بیان کرو ۔ مرزا نے کہا : بھئی میرے نزدیک تو آم میں صرف دو باتیں ہونی چاہیں ، میٹھا ہو اور بہت ہو ۔ سب حاضرین ہنس پڑے ۔","مرزا غالب کے اخلاق نہایت وسیع تھے ۔  دلی کے عمائد میں سے ایک صاحب جو مرزا کے دلی دوست تھے اور ۱۸۵۷ء کے بعد ان کی حالت سقیم ہو گئی تھی ، ایک روز چھینسٹ کا فرغل پہنے ہوئے مرزا سے ملنے آئے ۔ چھینسٹ کا فرغل ان کے بدن پر دیکھ کر دل بھر آیا ۔ ان سے پوچھا : یہ چھینسٹ آپ نے کہاں سے لی ؟ مجھے اس کی وضع بہت ہی بھلی معلوم ہوتی ہے ۔ انھوں نے کہا : یہ فرغل آج ہی بن کر آیا ہے ۔ اگر آپ کو پسند ہے تو یہی حاضر ہے ۔ مرزا نے کہا : جی تو یہی چاہتا ہے کہ اسی وقت آپ سے چھین کر پہن لوں مگر جاڑا شدت سے پڑ رہا ہے ۔ پھر ادھر ادھر دیکھ کر کھونٹی پر سے اپنا مالیدہ کا نیا چوغہ اُتار کر انھیں پہنایا اور اس خوبصورتی کے ساتھ وہ چوغہ ان کی نذر کیا ۔ ایک دفعہ جب رمضان گزر چکا تو قلعے میں گئے ۔ بادشاہ نے پوچھا : مرزا تم نے کتنے روزے رکھے ؟ عرض کیا : پیرومرشد ! ایک نہیں رکھا ۔ ایک دن نواب مصطفی خان کے مکان پر ملنے کو آئے ۔ مرزا نے ان کو دیکھ کر یہ مصرع پڑھا آب چشمه حیوان درون تاریکیست جب دیوان خانے میں پہنچے تو اس کے دالان میں بہ سبب مشرق رویہ ہونے کے دھوپ بھری ہوئی تھی ۔ مرزا نے وہاں یہ مصرع پڑھا این خانه ہمہ آفتاب است ایک صحبت میں مرزا ، میر تقی میر کی تعریف کر رہے تھے ۔ شیخ ابراہیم ذوق بھی موجود تھے ۔ انھوں نے سودا کو میر پر ترجیح دی ۔ مرزا نے کہا : میں تو تم کو میری سمجھتا ہوں مگر اب معلوم ہوا کہ آپ سودائی ہیں ۔ ایک روز کسی سے مل کر نواب مصطفیٰ خاں مرحوم کے مکان پر آئے ۔ نواب صاحب نے کہا : آپ مکان سے سیدھے یہیں آئے ہیں یا کہیں اور بھی جانا ہوا تھا ؟ مرزا صاحب نے کہا : مجھ کو فلاں صاحب کا ایک آنا دینا تھا ۔ اول وہاں گیا تھا ، وہاں سے یہاں آیا ہوں ۔ ایک دن دیوان فضل اللہ مرحوم چرٹ میں سوار مرزا صاحب کے مکان کے پاس سے بغیر ملے نکل گئے ۔ مرزا کو معلوم ہوا تو انھوں نے ایک رقعہ دیوان جی کو لکھا ۔ جب یہ دیوان جی کے پاس پہنچا تو وہ نہایت شرمندہ ہوئے اور اسی وقت گاڑی میں سوار ہو کر مرزا صاحب سے ملنے کو آئے ۔ ایک روز مرحوم بہادر شاہ آموں کے موسم میں چند مصاحبوں کے ساتھ جن میں مرزا بھی تھے ، باغ حیات بخش یا مہتاب باغ میں ٹہل رہے تھے ۔ بادشاہ نے پوچھا مرزا ! اس قدر غور سے کیا دیکھتے ہو ؟ مرزا نے ہاتھ باندھ کر عرض کیا : اس کو دیکھتا ہوں کہ کسی دانے پر میرا اور میرے باپ دادا کا نام بھی لکھا ہے یا نہیں ۔ بادشاہ مسکرائے اور اسی روز ایک بہنگی عمدہ عمدہ آموں کی مرزا کو بھجوائی ۔ نواب مصطفیٰ خاں مرحوم ناقل تھے کہ ایک صحبت میں مولانا فضل حق اور دیگر احباب موجود تھے اور آم کی نسبت ہر ایک شخص اپنی اپنی رائے بیان کر رہا تھا کہ اس میں کیا کیا خوبیاں ہونی چاہیں ۔  مرزا نے کہا : بھئی میرے نزدیک تو آم میں صرف دو باتیں ہونی چاہیں ، میٹھا ہو اور بہت ہو ۔"
کاہلی,"یہ اک ایسا لفظ ہے ، جس کے معنی سمجھنے میں لوگ غلطی کرتے ہیں ۔ لوگ یہ سمجھتے ہیں کہ ہاتھ پاؤں سے محنت نہ کرنا ، کام کاج محنت مزدوری میں چستی نہ کرنا ، اٹھنے بیٹھنے ، چلنے پھرنے میں سستی کرنا کاہلیہے ، مگر یہ خیال نہیں کرتے کہ دلی قوی کو بیکار چھوڑ دینا سب سے بڑی کاہلی ہے ۔ ہاتھ پاؤں کی محنت ، اوقات بسر کرنے اور روٹی کما کر کھانے کے لیے نہایت ضروری ہے ۔ روٹی پیدا کرنا اور پیٹ بھرنا ، ایک ایسی چیز ہے کہ بہ مجبوری اُس کے لیے محنت کی جاتی ہے اور ہاتھ پاؤں کی کاہلی چھوڑی جاتی ہے اور اسی لیے ہم دیکھتے ہیں کہ محنت مزدوری کرنے والے لوگ اور وہ جو کہ اپنی روزانہ محنت سے اپنی بسر اوقات کا سامان مہیا کرتے ہیں ، بہت کم کاہل ہوتے ہیں ۔ محنت کرنا اور سخت سخت کاموں میں ہر روز لگے رہنا گویا ان کی طبیعت ثانی ہو جاتی ہے ، مگر جن لوگوں کو ان باتوں کی حاجت نہیں ہے ، وہ اپنے دلی قوی کو بےکار چھوڑ کر بڑے کاہل اور بالکل حیوان صفت ہو جاتے ہیں ۔ یہ سچ ہے کہ لوگ پڑھتے ہیں اور پڑھنے میں ترقی بھی کرتے ہیں اور ہزار پڑھے لکھوں میں سے شاید ایک کو ایسا موقع ملتا ہو گا کہ اپنی تعلیم کو اور اپنی عقل کو ضرورتا کام میں لاوے لیکن اگر انسان اُن عارضی ضرورتوں کا منتظر ہے اور اپنے دلی قوی کو بےکار ڈال دے ، تو وہ نہایت سخت کاہل اور وحشی ہو جاتا ہے ۔ انسان بھی مثل اور حیوانوں کے ایک حیوان ہے اور جب کہ اُس کے دلی قوی کی تحریک سست ہو جاتی ہے اور کام میں نہیں لائی جاتی ، تو وہ اپنی حیوانی خصلت میں پڑ جاتا ہے اور جسمانی باتوں میں مشغول ہو جاتا ہے اور انسانی صفت کو کھو کر پورا حیوان بن جاتا ہے ۔ پس ہر ایک انسان پر لازم ہے کہ اپنے اندرونی قوی کو زندہ رکھنے کی کوشش میں رہے اور اُن کو بےکار نہ چھوڑے ۔ ایک ایسے شخص کی حالت کو خیال کرو ، جس کی آمدنی ، اُس کے اخراجات کو مناسب ہو اور اس کے حاصل کرنے میں اُس کو چنداں محنت و مشقت کرنی نہ پڑے ، جیسا کہ ہمارے ہندوستان میں ملکیوں اور لاخراج داروں کا حال تھا اور وہ اپنے دلی قوی کو بھی بےکار ڈال دے تو اُس کا حال کیا ہو گا ۔ یہی ہو گا کہ اس کے عام شوق وحشیانہ باتوں کی طرف مائل ہوتے جاویں گے ۔ مزے دار کھانا اُس کو پسند ہو گا ، قمار بازی اور تماش بینی کا عادی ہو گا اور یہی سب باتیں اس کے وحشی بھائیوں میں بھی ہوتی ہیں ، البتہ اتنا فرق ہوتا ہے کہ وہ پہواڑ ، بدسلیقہ وحشی ہوتے ہیں اور یہ ایک وضع دار وحشی ہوتا ہے ۔ ہم قبول کرتے ہیں کہ ہندوستان میں ہندوستانیوں کے لیے ایسے کام بہت کم ہیں ، جن میں ان کو قوائے دلی اور قوت عقلی کو کام میں لانے کا موقع ملے اور برخلاف اس کے اور ولایتوں میں اور خصوصاً انگلستان میں ، وہاں کے لوگوں کے لیے ایسے موقعے بہت ہیں اور اس میں بھی کچھ شک نہیں کہ اگر انگریزوں کو بھی کوشش اور محنت کی ضرورت اور اُس کا شوق نہ رہے ، جیسا کہ اب ہے ، تو وہ بھی بہت جلد وحشت پنے کی حالت کو پہنچ جاویں گے مگر ہم اپنے ہم وطنوں سے یہ کہتے ہیں کہ ہمارے ملک میں ، جو ہم کو اپنے قوائے دلی اور قوت عقلی کو کام میں لانے کا موقع نہیں رہا ہے ، اس کا بھی سبب یہی ہے کہ ہم نے کاہلی اختیار کی ہے ، یعنی اپنے دلی قوی کو بےکار چھوڑ دیا ہے ۔ اگر ہم کو قوائے قلبی اور قوت عقلی کے کام میں لانے کا موقع نہیں ہے ، تو ہم کو اس کی فکر اور کوشش چاہیے کہ وہ موقع کیوں کر حاصل ہو ۔ اگر اُس کے حاصل کرنے میں ہمارا کچھ قصور ہے ، تو اس کی فکر اور کوشش چاہیے کہ وہ قصور کیوں کر رفع ہو ۔ غرض کہ کسی شخص کے دل کو بےکار پڑا رہنا نہ چاہیے ، کسی نہ کسی بات کی فکر و کوشش میں مصروف رہنا لازم ہے تاکہ ہم کو اپنی تمام ضروریات کے انجام کرنے کی فکر اور مستعدی رہے اور جب تک ہماری قوم سے کاہلی یعنی دل کو بےکار پڑا رکھنا نہ چھوٹے گا اُس وقت تک ہم کو اپنی قوم کی بہتری کی توقع کچھ نہیں ہے ۔","یہ اک ایسا لفظ ہے ، جس کے معنی سمجھنے میں لوگ غلطی کرتے ہیں ۔ محنت کرنا اور سخت سخت کاموں میں ہر روز لگے رہنا گویا ان کی طبیعت ثانی ہو جاتی ہے ، مگر جن لوگوں کو ان باتوں کی حاجت نہیں ہے ، وہ اپنے دلی قوی کو بےکار چھوڑ کر بڑے کاہل اور بالکل حیوان صفت ہو جاتے ہیں ۔ یہ سچ ہے کہ لوگ پڑھتے ہیں اور پڑھنے میں ترقی بھی کرتے ہیں اور ہزار پڑھے لکھوں میں سے شاید ایک کو ایسا موقع ملتا ہو گا کہ اپنی تعلیم کو اور اپنی عقل کو ضرورتا کام میں لاوے لیکن اگر انسان اُن عارضی ضرورتوں کا منتظر ہے اور اپنے دلی قوی کو بےکار ڈال دے ، تو وہ نہایت سخت کاہل اور وحشی ہو جاتا ہے ۔ انسان بھی مثل اور حیوانوں کے ایک حیوان ہے اور جب کہ اُس کے دلی قوی کی تحریک سست ہو جاتی ہے اور کام میں نہیں لائی جاتی ، تو وہ اپنی حیوانی خصلت میں پڑ جاتا ہے اور جسمانی باتوں میں مشغول ہو جاتا ہے اور انسانی صفت کو کھو کر پورا حیوان بن جاتا ہے ۔ پس ہر ایک انسان پر لازم ہے کہ اپنے اندرونی قوی کو زندہ رکھنے کی کوشش میں رہے اور اُن کو بےکار نہ چھوڑے ۔ ایک ایسے شخص کی حالت کو خیال کرو ، جس کی آمدنی ، اُس کے اخراجات کو مناسب ہو اور اس کے حاصل کرنے میں اُس کو چنداں محنت و مشقت کرنی نہ پڑے ، جیسا کہ ہمارے ہندوستان میں ملکیوں اور لاخراج داروں کا حال تھا اور وہ اپنے دلی قوی کو بھی بےکار ڈال دے تو اُس کا حال کیا ہو گا ۔ یہی ہو گا کہ اس کے عام شوق وحشیانہ باتوں کی طرف مائل ہوتے جاویں گے ۔ غرض کہ کسی شخص کے دل کو بےکار پڑا رہنا نہ چاہیے ، کسی نہ کسی بات کی فکر و کوشش میں مصروف رہنا لازم ہے تاکہ ہم کو اپنی تمام ضروریات کے انجام کرنے کی فکر اور مستعدی رہے اور جب تک ہماری قوم سے کاہلی یعنی دل کو بےکار پڑا رکھنا نہ چھوٹے گا اُس وقت تک ہم کو اپنی قوم کی بہتری کی توقع کچھ نہیں ہے ۔"
شاعروں کے لطیفے,"ایک دن لکھنو میں میر اور مرزا کے کلام پر دو شخصوں نے تکرار میں طول کھینچا ۔ دونوں خواجہ باسط کے مرید تھے ۔ اُنھی کے پاس گئے اور عرض کی کہ آپ فرمائیں ۔ انھوں نے کہا کہ دونوں صاحب کمال ہیں مگر فرق اتنا ہے کہ میر صاحب کا کلام آہ ہے اور مرزا صاحب کا کلام واہ ہے ۔ مثال میں میر صاحب کا شعر پڑھا پھر مرزا کا شعر پڑھا ان میں سے ایک شخص جو مرزا کے طرفدار تھے ، وہ مرزا کے پاس بھی آئے اور سارا ماجرا بیان کیا ۔ مرزا بھی میر صاحب کے شعر کو سن کر مسکرائے اور کہا : شعر تو میر کا ہے مگر داد خواہی ان کی ددا کی معلوم ہوتی ہے ۔ ایک دن سودا مشاعرے میں بیٹھے تھے ۔ لوگ اپنی اپنی غزلیں پڑھ رہے تھے ۔ ایک شریف زادے کی ۱۲ ۱۳ برس کی عمر تھی ، اُس نے غزل پڑھی ۔ مطلع تھا دل کے پھپھولے جل اٹھے سینے کے داغ اس گھر کو آگ لگ گئی گھر کے چراغ سے گرمی کلام پر سودا بھی چونک پڑے ۔ پوچھا یہ مطلع کس نے پڑھا ؟ لوگوں نے کہا حضرت یہ صاحبزادہ ہے ۔ سودا نے بھی بہت تعریف کی ۔ بہت مرتبہ پڑھوایا اور کہا کہ میاں لڑکے جوان ہوتے نظر نہیں آتے ۔ خدا کی قدرت ان ہی دنوں میں لڑکا جل کر مر گیا ۔ ایک دن انشاء اللہ خاں ، جرات کی ملاقات کو آئے ۔ دیکھا تو سر جھکائے بیٹھے کچھ سوچ رہے ہیں ۔ انھوں نے پوچھا کہ کس فکر میں بیٹھے ہو ؟ جرات نے کہا کہ ایک مصرع خیال میں آیا ہے ، چاہتا ہوں کہ مطلع ہو جائے ۔ انھوں نے پوچھا کہ کیا ہے ؟ جرات نے کہا خوب مصرع ہے مگر جب تک دوسرا مصرع نہ ہو گا ، تب تک نہ سناؤں گا نہیں تو تم مصرع لگا کر اسے بھی چھین لو گے ۔ سید انشا نے بہت اصرار کیا ۔ آخر جرات نے پڑھ دیا : اس زلف پہ پچھیتی شب دیجور کی سوجھی سید انشا نے فوراً کہا اندھے کو اندھیرے میں بہت دُور کی سوجھی جرات ہنس پڑے اور اپنی لکڑی اٹھا کر مارنے کو دوڑے ۔ دیر تک سید انشا آگے آگے بھاگتے پھرے اور یہ پیچھے پیچھے ٹٹولتے پھرے ۔ ایک مشاعرے میں شیخ امام بخش ناسخ ایسے وقت پہنچے کہ جلسہ ختم ہو چکا تھا ، مگر خواجہ حیدر علی آتش وغیرہ چند شعرا ابھی موجود تھے ، یہ جا کر بیٹھے تعظیم رہی اور مزاج پرسی کے بعد کہا کہ جناب خواجہ صاحب مشاعرہ ہو چکا ؟ انھوں نے کہا کہ سب کو آپ کا اشتیاق رہا ۔ شیخ صاحب نے یہ مطلع پڑھا جو خاص ہیں وہ شریک گروه عام دانہ تسبیح میں نہیں شمار امام میں چونکہ نام بھی امام بخش تھا ، اس لیے تمام اہل جاہ نے نہایت تعریف کی ۔ ایک شاگرد اکثر بےروزگاری کی شکایت سے سفر کا ارادہ ظاہر کیا کرتے تھے اور خواجہ صاحب حیدر علی آتش اپنی آزاد مزاجی سے کہا کرتے تھے کہ میاں کہاں جاؤ گے ؟ دو گھڑی میں بیٹھنے کو غنیمت سمجھو اور جو خدا دیتا ہے ، اس پر صبر کرو ۔ ایک دن وہ آئے اور کہا کہ حضرت رخصت کو آیا ہوں ۔ فرمایا : خیر باشد کہاں ؟ انھوں نے کہا : کل بنارس کو روانہ ہوں گا ۔ کچھ فرمائش ہو تو فرما دیجیے ۔ آپ ہنس کر بولے : اتنا کام کرنا کہ وہاں کے خدا کو ذرا ہمارا بھی سلام کہ دینا ۔ وہ حیران ہو کر بولے کہ حضرت ! یہاں اور وہاں کا خدا جدا ہے ؟ خواجہ صاحب نے کہا : جب خدا وہاں یہاں ایک ہے تو پھر ہمیں کیوں چھوڑتے ہو ؟ جس طرح اس سے وہاں جا کر مانگو گے اُس طرح یہاں مانگو ، جو وہاں دے گا یہاں بھی دے گا ۔ اس بات نے اُن کے دل پر ایسا اثر کیا کہ سفر کا ارادہ موقوف کیا اور خاطر جمعی سے بیٹھ گئے ۔ ایک دن معمولی دربار تھ ا۔ اُستاد ابراہیم ذوق بھی حاضر تھے ۔ ایک مُرشد زادے تشریف لائے ۔ وہ شاید کسی اور مرشد زادی یا بیگمات میں سے کسی بیگم صاحب کی طرف سے کچھ عرض لے کر آئے تھے ۔ اُنھوں نے آہستہ آہستہ بادشاہ سے کچھ کہا اور رخصت ہوئے ۔ حکیم احسن اللہ خاں بھی موجود تھے ، انھوں نے عرض کی : صاحب عالم ! اس قدر جلدی ، یہ آنا کیا تھا اور تشریف لے جانا کیا تھا ؟ صاحب عالم کی زبان سے اس وقت نکلا کہ اپنی خوشی سے آئے نہ اپنی خوشی چلے ۔ بادشاہ نے استاد کی طرف دیکھ کر فرمایا کہ اُستاد ! دیکھنا کیا صاف مصرع ہوا ہے ۔ استاد صاحب نے بےتوقف عرض کی کہ حضور لائی حیات آئے قضا لے چلی چلے اپنی خوشی سے آئے نہ اپنی خوشی چلے مرزا غالب آ کی قاطع برہان کے بہت مخصوں نے جواب لکھے ہیں اور بہت زبان درازیاں کی ہیں ۔ کسی نے کہا کہ حضرت ! آپ نے فلاں شخص کی کتاب کا جواب نہ لکھا ۔ فرمایا : بھائی ! اگر کوئی گدھا تمھارے لات مارے تو تم اُس کا کیا جواب دو گے ؟","ایک دن لکھنو میں میر اور مرزا کے کلام پر دو شخصوں نے تکرار میں طول کھینچا ۔ انھوں نے کہا کہ دونوں صاحب کمال ہیں مگر فرق اتنا ہے کہ میر صاحب کا کلام آہ ہے اور مرزا صاحب کا کلام واہ ہے ۔ مثال میں میر صاحب کا شعر پڑھا پھر مرزا کا شعر پڑھا ان میں سے ایک شخص جو مرزا کے طرفدار تھے ، وہ مرزا کے پاس بھی آئے اور سارا ماجرا بیان کیا ۔ ایک شریف زادے کی ۱۲ ۱۳ برس کی عمر تھی ، اُس نے غزل پڑھی ۔ سودا نے بھی بہت تعریف کی ۔ بہت مرتبہ پڑھوایا اور کہا کہ میاں لڑکے جوان ہوتے نظر نہیں آتے ۔ خدا کی قدرت ان ہی دنوں میں لڑکا جل کر مر گیا ۔ ایک دن انشاء اللہ خاں ، جرات کی ملاقات کو آئے ۔ جرات نے کہا کہ ایک مصرع خیال میں آیا ہے ، چاہتا ہوں کہ مطلع ہو جائے ۔ آخر جرات نے پڑھ دیا : اس زلف پہ پچھیتی شب دیجور کی سوجھی سید انشا نے فوراً کہا اندھے کو اندھیرے میں بہت دُور کی سوجھی جرات ہنس پڑے اور اپنی لکڑی اٹھا کر مارنے کو دوڑے ۔ ایک مشاعرے میں شیخ امام بخش ناسخ ایسے وقت پہنچے کہ جلسہ ختم ہو چکا تھا ، مگر خواجہ حیدر علی آتش وغیرہ چند شعرا ابھی موجود تھے ، یہ جا کر بیٹھے تعظیم رہی اور مزاج پرسی کے بعد کہا کہ جناب خواجہ صاحب مشاعرہ ہو چکا ؟ ایک شاگرد اکثر بےروزگاری کی شکایت سے سفر کا ارادہ ظاہر کیا کرتے تھے اور خواجہ صاحب حیدر علی آتش اپنی آزاد مزاجی سے کہا کرتے تھے کہ میاں کہاں جاؤ گے ؟ ایک دن وہ آئے اور کہا کہ حضرت رخصت کو آیا ہوں ۔ فرمایا : خیر باشد کہاں ؟ انھوں نے کہا : کل بنارس کو روانہ ہوں گا ۔ آپ ہنس کر بولے : اتنا کام کرنا کہ وہاں کے خدا کو ذرا ہمارا بھی سلام کہ دینا ۔ اس بات نے اُن کے دل پر ایسا اثر کیا کہ سفر کا ارادہ موقوف کیا اور خاطر جمعی سے بیٹھ گئے ۔ اُستاد ابراہیم ذوق بھی حاضر تھے ۔ حکیم احسن اللہ خاں بھی موجود تھے ، انھوں نے عرض کی : صاحب عالم ! اس قدر جلدی ، یہ آنا کیا تھا اور تشریف لے جانا کیا تھا ؟"
پنچایت,"جمن شیخ اور الگو چودھری میں بڑا یارانہ تھا ۔ ساجھے میں کھیتی ہوتی ، لین دین میں بھی کچھ ساجھا تھا ۔ ایک کو دوسرے پر کامل اعتماد تھا ۔ جمن جب حج کرنے گئے تھے تو اپنا گھر الگو کو سونپ گئے تھے اور الگو جب باہر جاتے تو جمن پر اپنا گھر چھوڑ دیتے ۔ اس دوستی کا آغاز اسی زمانہ میں ہوا ، جب دونوں لڑکے جمن کے پدر بزرگوار شیخ جمعراتی کے روبرو زانوئے ادب تہ کرتے تھے ۔ الگو نے استاد کی بہت خدمت کی خوب رکا بیاں مانجھیں ، خوب پیالے دھوئے ۔ ان کا حقہ دم نہ لینے پاتا تھا ۔ ان کے باپ پرانی وضع کے آدمی تھے ۔ تعلیم کے مقابلے میں انھیں استاد کی خدمت پر زیادہ بھروسا تھا ۔ وہ کہا کرتے تھے استاد کی دعا چاہیے ، جو کچھ ہوتا ہے ، فیض سے ہوتا ہے اور اگر الگو پر استاد کے فیض یا دعاؤں کا اثر نہ ہوا تو اسے تسکین تھی کہ تحصیل علم کا کوئی دقیقہ اس نے فروگزاشت نہیں کیا ۔ علم اس کی تقدیرہی میں نہ تھا ۔ شیخ جمعراتی خود دعا اور فیض کے مقابلے میں تازیانے کے زیادہ قائل تھے اور جمن پر اس کا بےدریغ استعمال کرتے تھے ۔ اس کا یہ فیض تھا کہ آج جمن کی قرب و جوار کے مواضعات میں پرسش ہوتی تھی ۔ شیخ جمن کی ایک بوڑھی بیوہ خالہ تھیں ۔ ان کے پاس کچھ تھوڑی سی ملکیت تھی مگر غریب کا وارث کوئی نہ تھا ۔ جمن نے وعدے وعید کے سبز باغ دکھا کر خالہ اماں سے وہ ملکیت اپنے نام کرائی تھی ۔ جب تک ہبہ نامہ پر رجسٹری نہ ہوئی تھی ، خالہ جان کی خوب خاطر داریاں ہوتی تھیں ۔ خوب میٹھے تھے ، چٹ پٹے سالن کھلائے جاتے تھے مگر پگڑی کی مہر ہوتے ہی اس کی خاطر داریوں پر بھی مہر ہو گئی ۔ جمن کی اہلیہ بی فہمین نے رفتہ رفتہ سالن کی مقدار روٹیوں سے کم کر دی ۔ کچھ دنوں تک خالہ جان نے اور دیکھا ، مگر جب برداشت نہ ہوئی تو جمن سے شکایت کی ۔ جمن صلح پسند آدمی تھا ۔ اب اس معاملے میں مداخلت کرنا مناسب نہ سمجھا ۔ کچھ دن تو رو دھو کر کام چلا ۔ آخر ایک روز خالہ جان نے جمن سے کہا بیٹا ! تمھارے ساتھ میرا نباہ نہ ہو گا تم مجھے روپے دے دیا کرو ، میں اپنا الگ پکا لوں گی ۔ جمن نے بے اعتنائی سے جواب دیا روپیا کیا یہاں پھلتا ہے ؟ خالہ جان نے بگڑ کر کہا : تو مجھے نان نمک چاہیے یا نہیں ؟ جمن نے مظلومانہ انداز سے جواب دیا : چاہیے کیوں نہیں میرا خون چوس لو ، کوئی یہ تھوڑے ہی سمجھتا تھا کہ تم خواجہ خضر کی حیات لے کر آئی ہو ۔ خالہ جان اپنے مرنے کی بات نہیں سن سکتی تھیں ۔ جامے سے باہر ہو کر پنچایت کی دھمکی دی ۔ جمن ہے ۔ وہ فاتحانہ ہنسی، جو شکاری کے لبوں پر ہرن کو جال کی طرف جاتے ہوئے دیکھ کر نظر آتی ہے ۔ ہاں ہاں ضرور پنچایت کرو ، فیصلہ ہو جائے ، مجھے بھی دن رات کا وبال پسند نہیں ۔ پنچایت کی صدا کس کے حق میں اُٹھے گی ؟ اس کے متعلق شیخ جمن کو اندیشہ نہیں تھا ۔ قرب و جوار میں ایسا کون تھا ، جوان کا شرمندہ منت نہ ہو ؟ کون تھا جو ان کی دشمنی کو حقیر سمجھے ؟ کس میں اتنی جرات تھی جو ان کے سامنے کھڑا ہو سکے ؟ آسمان کے فرشتے تو پنچایت کرنے آئیں گے نہیں ۔ اس کے بعد کئی دن تک بوڑھی خالہ لکڑی لیے ، آس پاس کے گاؤں کے چکر لگاتی رہیں ۔ کمر جھک کر کمان ہو گئی تھی ۔ ایک قدم چلنا مشکل تھا ، مگر بات آ پڑی تھی ، اس کا تصفیہ ضروری تھا ۔ شیخ جمن کو اپنی طاقت ، رسوخ اور منطق پر کامل اعتماد تھا ۔ وہ کسی کے سامنے فریاد کرنے نہیں گئے ۔ بوڑھی خالہ نے اپنی دانست میں تو گریہ و زاری کرنے میں کوئی کسر نہ اٹھا رکھی خوبی تقدیر کوئی اس طرف مائل نہ ہوا ۔ کسی نے تو یوں ہی ہاں ہوں کر کے ٹال دیا ، کسی نے زخم پر نمک چھڑک دیا ۔ چاروں طرف سے گھوم گھام کر بڑھیا الگو چودھری کے پاس آئی ۔ لاٹھی پٹک دی اور دم لے کر کہا بیٹا ! تم بھی گھڑی بھر کو میری پنچایت میں چلے آنا ۔ الگو بےرخی سے بولے : مجھے بلا کر کیا کرو گی ۔ کئی گاؤں کے آدمی تو آئیں گے ہی ۔ خالہ نے ہانپ کر کہا : اپنی پھر یاد تو سب کے کان میں ڈال آئی ہوں ، آنے نہ آنے کا حال اللہ جانے ۔ الگو نے جواب دیا : یوں آنے کو میں بھی آجاؤں گا مگر پنچایت میں منھ نہ کھولوں گا ۔ خالہ نے حیرت سے پوچھا : کیوں بیٹا ! الگو نے پیچھا چھڑانے کے لیے کہا : اب اس کا کیا جواب ؟ اپنی اپنی طبیعت ، جمن میرے پرانے دوست ہیں ، اس سے بگاڑ نہیں کر سکتا ۔ خالہ نے تاک کر نشانہ مارا : بیٹا ! کیا بگاڑ کے ڈر سے ایمان کی بات نہ کہو گے ؟ شام کو ایک پیڑ کے نیچے پنچایت بیٹھی ۔ ٹاٹ بچھا ہوا تھا ۔ حقہ پانی کا بھی انتظام تھا ۔ یہ سب شیخ جمن کی مہمان نوازی تھی ۔ وہ خود الگو چودھری کے ساتھ دور بیٹھے حقہ پی رہے تھے ۔ جب پنچایت پوری بیٹھ گئی ، تو بوڑھی بی نے حاضرین کو مخاطب کر کے کہا پنچو ! آج تین سال ہوئے ، میں نے اپنی سب جائیداد اپنے بھانجے جمن کے نام لکھ دی تھی ، اسے آپ لوگ جانتے ہوں گے ۔ جمن نے مجھے تاحیات روٹی کپڑا دینے کا وعدہ کیا تھا ۔ سال چھے مہینے تو میں نے ان کے ساتھ کسی طرح رو دھو کر کاٹے مگر اب مجھ سے رات دن کا رونا نہیں سہا جاتا ۔ مجھے پیٹ کی روٹیاں تک نہیں ملتیں ۔ بےکس بیوہ ہوں ۔ تھانہ کچہری کر نہیں سکتی سوائے تم لوگوں کے اور کس سے اپنا دکھ درد روؤں ۔ تم لوگ جو راہ نکال دو ، اس راہ پر چلوں ، اگر میری پیرائی دیکھو، میرے منھ پر تھپڑ مارو جمن کی بُرائی دیکھو ، تو اسے سمجھاؤ ۔ کیوں ایک بےکس کی آہ لیتا ہے ؟ رام دھن مصر بولے : جمن میاں پنچ کسے بدتے ہو ؟ ابھی سے طے کر لو ۔ جمن نے حاضرین پر ایک اڑتی ہوئی نگاہ ڈالی ۔ دلیرانہ انداز سے کہا : خالہ جان جسے چاہیں ، پیچ بنائیں ، مجھے عذر نہیں ہے ۔ خالہ نے چلا کر کہا : ارے ! اللہ کے بندے ، تو پنچوں کے نام کیوں نہیں بتا دیتا ؟ جمن نے بڑھیا کو غضبناک نگاہوں سے دیکھ کر کہا : اب اس وقت میری زبان نہ کھلواؤ ، جسے چا ہو ، پنچ بنا دو ۔ خالہ نے جمن کے اعتراض کو تاڑ لیا ۔ بولیں : بیٹا ! خدا سے ڈر ۔ میرے لیے کوئی اپنا ایمان نہ بیچے گا ، اتنے بھلے آدمیوں میں کیا سب تیرے دشمن ہیں ؟ اور سب کو جانے دو ، الگو چودھری کو تو مانے گا ؟ جمن فرط مسرت سے باغ باغ ہو گئے ، مگر ضبط کر کے بولے : الگو چودھری ہی سہی ، میرے لیے جیسے رام دھن مصر ، ویسے الگو ، کوئی میرا دشمن نہیں ہے ۔ الگو بغلیں جھانکنے لگے ۔ اس جھمیلے میں نہیں پھنسنا چاہتے تھے ۔ معترضانہ انداز سے کہا : بوڑھی ماں ! تم جانتی ہو کہ میری اور جمن کی گاڑھی دوستی ہے ۔ خالہ نے جواب دیا بیٹا دوستی کے لیے کوئی اپنا ایمان نہیں بیچتا ۔ پنچ کا حکم اللہ کا حکم ہے ۔ پنچ کے منھ سے جو بات نکلتی ہے ، وہ اللہ کی طرف سے نکلتی ہے ۔ الگو چودھری نے کہا: شیخ جمن ! ہم اور تم پرانے دوست ہیں ۔ جب ضرورت پڑی ہے تم نے میری مدد کی ہے اور ہم سے بھی جو بن پڑا ہے ، تمھاری خدمت کرتے آئے ہیں مگر اس وقت نہ تم ہمارے دوست ہو اور نہ ہم تمھارے دوست ۔ یہ انصاف اور ایمان کا معاملہ ہے ۔ خالہ جان نے پنچوں سے اپنا حال کہ سنایا ۔ تم کو بھی جو کچھ کہنا ہو ، کہو ۔ جمن ایک شان فضیلت سے اٹھ کھڑے ہوئے اور بولے پنچو ! میں خالہ جان کو اپنی ماں کی بجائے سمجھتا ہوں اور ان کی خدمت میں کوئی کسر نہیں رکھتا ۔ ہاں ! عورتوں میں ذرا ان بن رہتی ہے ، اس میں میں مجبور ہوں ۔ عورتوں کی تو یہ عادت ہی ہے مگر ماہوار روپیا دینا میرے قابو سے باہر ہے ۔ کھیتوں کی جو حالت ہے وہ کسی سے چھپی نہیں ۔ آگے پنچوں کا حکم سر اور ماتھے پر ہے ۔ الگو کو آئے دن عدالت سے واسطہ رہتا تھا ۔ قانونی آدمی تھے ۔ جمن سے جرح کرنے لگے ۔ ایک ایک سوال جمن کے دل پر ہتھوڑے کی ضرب کی طرح لگتا تھا ۔ جمن حیرت میں تھے کہ الگو کو کیا ہو گیا ہے ۔ ابھی تو یہ میرے ساتھ بیٹھا کیسے مزے مزے کی باتیں کر رہا تھا ۔ اتنی دیر میں ایسی کایا پلٹ ہو گئی کہ میری جڑ کھودنے پر آمادہ ہے ، اچھی دوستی نباہی ۔ جرح ختم ہونے کے بعد الگو نے فیصلہ سنایا ۔ لہجہ نہایت سنگین اور تحکمانہ تھا : شیخ جمن ! پنچوں نے اس معاملے پر اچھی طرح غور کیا ۔ زیادتی سراسر تمھاری ہے ۔ کھیتوں سے معقول نفع ہوتا ہے ۔ تمھیں چاہیے کہ خالہ جان کے ماہوار گزارے کا بندوبست کر دو ۔ اس کے سوائے اور کوئی صورت نہیں اگر تمھیں یہ منظور نہیں ، تو ہبہ نامہ منسوخ ہو جائے گا ۔ جمن نے فیصلہ سنا اور سناٹے میں آ گیا ۔ احباب سے کہنے لگا بھئی ! اس زمانے میں یہی دوستی ہے کہ جو اپنے اوپر بھروسا کرے ، اس کی گردن پر چھری پھیری جائے ۔ اس فیصلے نے الگو اور جمن کی دوستی کی جڑیں ہلا دیں ۔ تناور درخت حق کا ایک جھونکا بھی نہ سہہ سکا ۔ وہ اب بھی ملتے تھے مگر وہ تیروسپر کی طرح ۔ جمن کے دل سے دوست کی غداری کا خیال دور نہ ہوتا تھا اور انتقام کی خواہش چین نہ لینے دیتی تھی ۔ خوش قسمتی سے موقع بھی جلد مل گیا ۔ الگو چودھری پچھلے سال میلے سے بیلوں کی ایک اچھی گوئیاں مال لائے تھے ۔ پچھائیں نسل کے خوبصورت بیل تھے مہینوں تک قرب و جوار سے لوگ انھیں دیکھنے آتے رہے ۔ اس پنچایت کے ایک مہینا بعد ایک بیل مر گیا ۔ جمن نے اپنے دوستوں سے کہا : یہ دغابازی کی سزا ہے ۔ انسان صبر کر جائے مگر خدا نیک و بد دیکھتا ہے ۔ الگو کو اندیشہ ہوا کہ جمن نے اسے زہر دلوایا ہے ۔ اس کے برعکس چودھرائن کا خیال تھا کہ اس پر کچھ کرایا گیا ہے ۔ چودھرائن اور فہمین میں ایک دن زوروشور سے ٹھنی ؛ دونوں خواتین نے روانی بیان کی ندی بہادی ، تشبیہات اور استعاروں میں باتیں ہوئیں ۔ بارے جمن نے آگ بجھا دی ۔ بیوی کو ڈانٹا اور رزم گاہ سے ہٹا لے گیا ۔ ادھر الگو چودھری نے اپنے ڈنڈے سے چودھرائن کی شیریں بیانی کی داد دی ۔ ایک بیل کس کام کا ۔ اس کا جوڑا بہت ڈھونڈا مگر نہ ملا ۔ ناچار اسے بیچ ڈالنے کی صلاح ہوئی ۔ گاؤں میں ایک سمجھو سیٹھ تھے ، وہ یکہ گاڑی ہانکتے تھے ۔ گاؤں میں گڑ ، گھی بھرتے اور منڈی لے جاتے ۔ منڈی سے تیل نمک لاد کر لاتے اور گاؤں میں بیچتے تھے ۔ اس بیل پر ان کی طبیعت لہرائی سوچا : اسے لے لوں ، دام کے لیے ایک مہینے کا وعدہ ہوا ۔ چودھری بھی غرض مند تھے ، گھاٹے کی کچھ پروانہ کی ۔ سمجھو نے نیا بیل پایا ، تو پاؤں پھیلائے ، دن میں تین تین چار چار کھیوے کرتے ۔ نہ چارے کی فکر تھی ، نہ پانی کی بس کھیووں سے کام تھا ۔ منڈی لے گئے ، وہاں کچھ سوکھا بھس ڈال دیا اور غریب جانور بھی دم بھی نہ لینے پاتا تھا کہ پھر جوت دیا ۔ مہینے بھر میں بچارے کا کچومر نکل گیا ۔ یکے کا جوا دیکھتے ہی بےچارے کا ہاؤ چھوٹ جاتا ایک ایک قدم چلنا دوبھر تھا ہڈیاں نکل آئی تھیں لیکن اصیل جانور ، مار کی تاب نہ تھی ۔ ایک دن چوتھے کھیوے میں سیٹھ جی نے دونا بوتجھ لادا ، دن بھر کا تھکا جانور، پیر مشکل سے اٹھتے تھے ۔ اس پر سیٹھ جی کوڑے رسید کرنے لگے ۔ بیل جگر توڑ کر چلا ۔ کچھ دور دوڑا ۔ چاہا کہ ذرا دم لے ، ادھر سیٹھ جی کو جلد گھر پہنچنے کی فکر کئی کوڑے بے دردی سے لگائے ۔ بیل نے ایک بار پھر زور لگایا ، مگر طاقت نے جواب دے دیا ۔ زمین پر گر پڑا اور ایسا گرا کہ پھر نہ اٹھا ۔ کئی بورے گڑ اور کئی کنستر گھی کے بیچے تھے ۔ دو چار سو روپے کمر میں بندھے ہوئے تھے ۔ گاڑی پر کئی بورے نمک کے تھے ، چھوڑ کر جا بھی نہ سکتے تھے ۔ گاڑی پر لیٹ گئے ، وہیں رت جگا کرنے کی ٹھان لی اور آدھی رات تک دل کو بہلاتے رہے ۔ حقہ پیا گایا ، پھر حقہ پیا ، آگ جلائی ، تاپا ۔ اپنی دانست میں تو وہ جاگتے ہی رہے ، مگر جب پوہ پھٹی چوکے اور کمر پر ہاتھ رکھا ، تو تھیلی ندارد ۔ کلیجہ سن سے ہو گیا ، کمر ٹٹولی تھیلی کا پتا نہ تھا ۔ گھبرا کر ادھر ادھر دیکھا ، کئی کنستر تیل کے بھی غائب تھے ۔ سر پیٹ لیا ، پچھاڑیں کھانے لگے ۔ صبح کو بہ ہزار خرابی گھر پہنچے ۔ سیٹھانی جی نے جب یہ الم ناک حادثہ سنا تو چھاتی پیٹ لی ۔ پہلے تو خوب روئیں تب الگو چودھری کو گالیاں دینے لگیں ۔ حفظ ماتقدم کی سوجھی نگوڑے نے ایسا منحوس بیل دیا کہ سارے جسم کی کمائی لٹ گئی ۔ اس واقعے کو کئی ماہ گزر گئے ۔ الگو جب اپنے بیل کی قیمت مانگتے تو سیٹھ اور سیٹھانی دونوں جھلائے ہوئے کتوں کی طرح چڑھ بیٹھتے ۔ یہاں تو سارے جنم کی کمائی مٹی میں مل گئی ۔ فقیر ہو گئے ۔ انھیں دام کی پڑی ہے ۔ مردہ منحوس بیل دیا تھا ، اس پر دام مانگتے ہیں ۔ آنکھ میں دھول جھونک دی ۔ مرا ہوا بیل گلے باندھ دیا ۔ صبر نہ ہوتا ہو ، تو ہمارا بیل کھول لے جاؤ ۔ مہینے کے بدلے ، دو مہینے جوت لو اور کیا لو گے ؟ اس فیاضانہ فیصلے کے قدردان حضرات کی بھی کمی نہ تھی ۔ اس طرح جھڑپ سُن کر چودھری لوٹ آتے مگر ڈیڑھ سو روپے سے اس طرح ہاتھ دھو لینا آسان کام نہ تھا ۔ ایک بار وہ بھی بگڑے ، سیٹھ جی گرم ہو پڑے ۔ سیٹھانی جی جذبے کے مارے گھر سے نکل پڑیں سوال و جواب ہونے لگے ، خوب مباحثہ ہوا ، مجادلے کی نوبت آ پہنچی ۔ سیٹھ جی نے گھر میں گھس کر کواڑ بند کر لیے ۔ گاؤں کے کئی معزز آدمی جمع ہو گئے ۔ دونوں فریق کو سمجھایا ۔ سیٹھ سمجھو کو دلاسا دے کر گھر سے نکالا اور صلاح دی کہ آپس میں سر پھٹول سے کام نہ چلے گا ۔ اس سے کیا فائدہ ، پنچایت کر لو جو کچھ طے ہو جائے اسے مان جاؤ ۔ سیٹھ جی راضی ہو گئے ، الگو نے بھی ہامی بھر لی ۔ فیصلہ ہو گیا ۔ پنچایت کی تیاریاں ہونے لگیں ۔ دونوں فریق نے غول بندیاں شروع کیں ۔ تیسرے دن اس سایہ دار درخت کے نیچے پھر پنچایت بیٹھی ۔ رام دھن مصر نے کہا : اب کیوں دیر کی جائے بولو چودھری کن کن آدمیوں کو پنچ بدتے ہو ؟ الگو نے منکسرانہ انداز میں جواب دیا سمجھو سیٹھ ہی چن لیں ۔ سمجھو سیٹھ کھڑے ہو گئے اور کڑک کر بولے میرے طرف سے شیخ جمن کا نام رکھ لو الگو نے پہلا نام جمن کا سنا تو کلیجہ دھک سے ہو گیا ، گویا کسی نے اچانک تھپڑ مار دیا ۔ رام دھن مصر الگو کے دوست تھے ۔ تہ پر پہنچ گئے بولے : چودھری تم کو کوئی عذر تو نہیں ہے ؟ چودھری نے مایوسانہ انداز سے جواب دیا نہیں مجھے کوئی عذر نہیں ہے ۔ اس کے بعد چار نام تجویز کیے گئے ۔ الگو پہلا چرکا کھا کر ہوشیار ہو گئے تھے ۔ خوب جانچ کر انتخاب کیا ۔ صرف سرپنج کا انتخاب باقی تھا ۔ الگو اس فکر میں تھے کہ اس مرحلے کو کیوں کر طے کروں کہ یکایک سمجھو سیٹھ کے ایک عزیز گوڈر شاہ بولے : سمجھو بھائی سرپنج کسے بناتے ہو ؟ سمجھو کھڑے ہو گئے اور اکڑ کر بولے : شیخ جمن کو رام دھن مصر نے چودھری کی طرف ہمدردانہ انداز سے دیکھ کر پوچھا : الگو تمھیں کوئی عذر ہو تو بولو الگو نے قسمت ٹھونک لی ، حسرت ناک لہجے میں بولے نہیں مجھے کوئی عذر نہیں ہے ۔ شیخ جمن کو بھی اپنی عظیم الشان ذمے داری کا احساس ہوا ۔ اس نے سوچا ، میں اس وقت انصاف کی اونچی مسند پر بیٹھا ہوں ۔ میری آواز اس وقت حکم خدا ہے اور خدا کے حکم میں میری نیت کو مطلق دخل نہ ہونا چاہیے ۔ حق اور راستی سے جو بھر ٹلنا بھی مجھے دنیا اور دین ہی میں سیاہ بنا دے گا ۔ پنچایت شروع ہوئی ، فریقین نے اپنے حالات بیان کیے ، جرح ہوئی ، شہادتیں گزریں ۔ فریقین کے مددگاروں نے بہت کھینچ تان کی جمن نے بہت غور سے سنا اور تب فیصلہ سنایا ۔ الگو چودھری اور سمجھو سیٹھ ، پنچوں نے تمھارے معاملے پر غور کیا ہے ۔ سمجھو کو بیل کی پوری قیمت دینا واجب ہے ۔ جس وقت بیل ان کے گھر آیا ، اس کو کوئی بیماری نہ تھی ۔ اگر قیمت اس وقت دے دی گئی ہوتی تو آج سمجھو اسے واپس لینے کا ہرگز تقاضا نہ کرتے ۔ رام دھن مصر نے کہا : قیمت کے علاوہ ان سے تاوان بھی لیا جائے ، سمجھو نے بیل کو دوڑا دوڑا کر مار ڈالا ۔ جمن نے کہا : اس کا اصل معاملے سے کوئی تعلق نہیں ہے ۔ گوڈر شاہ نے کہا سمجھو کے ساتھ کچھ رعایت ہونی چاہیے ۔ کسان کا بہت نقصان ہوا ہے اور اپنے کیے کی سزا مل چکی ہے ۔ جمن بولا اس کا بھی اصل معاملے سے کوئی تعلق نہیں ہے ۔ یہ الگو چودھری کی بھل منسی پر منحصر ہے ۔ یہ فیصلہ سنتے ہی الگو چودھری پھولے نہ سمائے ۔ ایک گھنٹے کے بعد جمن ، شیخ الگو کے پاس آئے اور ان کے گلے لپٹ کے بولے : بھیا ! جب سے تم نے میری پنچایت کی ہے ، میں دل سے تمھارا دشمن تھا مگر آج مجھے معلوم ہوا کہ پنچایت کی مسند پر بیٹھ کرنہ کوئی کسی کا دوست ہوتا ہے اور نہ دشمن ۔ انصاف کے سوا اور اسے کچھ نہیں سوجھتا ۔ الگو رونے لگے ، دل صاف ہو گئے ، دوستی کا مُرجھایا ہوا درخت پھر سے ہرا ہو گیا ۔ اب وہ چالوں کی زمین پر نہیں ، حق اور انصاف کی زمین پر کھڑا تھا ۔","جمن شیخ اور الگو چودھری میں بڑا یارانہ تھا ۔ شیخ جمن کی ایک بوڑھی بیوہ خالہ تھیں ۔ جمن نے وعدے وعید کے سبز باغ دکھا کر خالہ اماں سے وہ ملکیت اپنے نام کرائی تھی ۔ جمن کی اہلیہ بی فہمین نے رفتہ رفتہ سالن کی مقدار روٹیوں سے کم کر دی ۔ کچھ دنوں تک خالہ جان نے اور دیکھا ، مگر جب برداشت نہ ہوئی تو جمن سے شکایت کی ۔ جامے سے باہر ہو کر پنچایت کی دھمکی دی ۔ جب پنچایت پوری بیٹھ گئی ، تو بوڑھی بی نے حاضرین کو مخاطب کر کے کہا پنچو ! آج تین سال ہوئے ، میں نے اپنی سب جائیداد اپنے بھانجے جمن کے نام لکھ دی تھی ، اسے آپ لوگ جانتے ہوں گے ۔ مجھے پیٹ کی روٹیاں تک نہیں ملتیں ۔ خالہ نے جمن کے اعتراض کو تاڑ لیا ۔ بولیں : بیٹا ! خدا سے ڈر ۔ میرے لیے کوئی اپنا ایمان نہ بیچے گا ، اتنے بھلے آدمیوں میں کیا سب تیرے دشمن ہیں ؟ اور سب کو جانے دو ، الگو چودھری کو تو مانے گا ؟  الگو چودھری نے کہا: شیخ جمن ! ہم اور تم پرانے دوست ہیں ۔ یہ انصاف اور ایمان کا معاملہ ہے ۔ جرح ختم ہونے کے بعد الگو نے فیصلہ سنایا ۔ تمھیں چاہیے کہ خالہ جان کے ماہوار گزارے کا بندوبست کر دو ۔ اس فیصلے نے الگو اور جمن کی دوستی کی جڑیں ہلا دیں ۔ جمن کے دل سے دوست کی غداری کا خیال دور نہ ہوتا تھا اور انتقام کی خواہش چین نہ لینے دیتی تھی ۔ الگو چودھری پچھلے سال میلے سے بیلوں کی ایک اچھی گوئیاں مال لائے تھے ۔ سمجھو نے نیا بیل پایا ، تو پاؤں پھیلائے ، دن میں تین تین چار چار کھیوے کرتے ۔ ایک دن چوتھے کھیوے میں سیٹھ جی نے دونا بوتجھ لادا ، دن بھر کا تھکا جانور، پیر مشکل سے اٹھتے تھے ۔ زمین پر گر پڑا اور ایسا گرا کہ پھر نہ اٹھا ۔ صبح کو بہ ہزار خرابی گھر پہنچے ۔ سیٹھانی جی نے جب یہ الم ناک حادثہ سنا تو چھاتی پیٹ لی ۔ الگو جب اپنے بیل کی قیمت مانگتے تو سیٹھ اور سیٹھانی دونوں جھلائے ہوئے کتوں کی طرح چڑھ بیٹھتے ۔ تیسرے دن اس سایہ دار درخت کے نیچے پھر پنچایت بیٹھی ۔ صرف سرپنج کا انتخاب باقی تھا ۔ الگو اس فکر میں تھے کہ اس مرحلے کو کیوں کر طے کروں کہ یکایک سمجھو سیٹھ کے ایک عزیز گوڈر شاہ بولے : سمجھو بھائی سرپنج کسے بناتے ہو ؟ سمجھو کھڑے ہو گئے اور اکڑ کر بولے : شیخ جمن کو رام دھن مصر نے چودھری کی طرف ہمدردانہ انداز سے دیکھ کر پوچھا : الگو تمھیں کوئی عذر ہو تو بولو الگو نے قسمت ٹھونک لی ، حسرت ناک لہجے میں بولے نہیں مجھے کوئی عذر نہیں ہے ۔ شیخ جمن کو بھی اپنی عظیم الشان ذمے داری کا احساس ہوا ۔ فریقین کے مددگاروں نے بہت کھینچ تان کی جمن نے بہت غور سے سنا اور تب فیصلہ سنایا ۔ سمجھو کو بیل کی پوری قیمت دینا واجب ہے ۔ الگو رونے لگے ، دل صاف ہو گئے ، دوستی کا مُرجھایا ہوا درخت پھر سے ہرا ہو گیا ۔"
امتحان,"نہ ہوئی گر مرے پرچوں سے تسلی نہ سہی امتحان اور بھی باقی ہے تو یہ بھی نہ سہی لوگ امتحان کے نام سے گھبراتے ہیں لیکن مجھے ان کے گھبرانے پر ہنسی آتی ہے ۔ آخر امتحان ایسا کیا ہوتا ہے ؟ دو ہی صورتیں : فیل یا پاس ۔ اس سال کامیاب نہ ہوئے ، آئندہ سال سہی ۔ میں اپنے دوستوں اور ہم جماعتوں کو دیکھتا تھا کہ جوں جوں امتحان کے دن قریب آتے جاتے ان کے حواس ، ان کا دماغ مختل اور ان کی صورت اتنی ہی نکل آتی تھی ۔ بندے پر امتحان کا نہ رتی برابر اثر پہلے تھا اور نہ اب بھی اس کے ختم ہو جانے کا افسوس ہے ۔ امیدواروں کا مجمع نئی نئی صورتیں ، عجیب عجیب خیالات یہ ایسی چیزیں ہیں جن سے کبھی دل سیر نہیں ہو سکتا ۔ جی چاہتا ہے کہ تمام عمر امتحان ہوئے جائے لیکن پڑھنے اور یاد کرنے کی شرط اٹھا دی جائے ۔ میری سنیے کہ دو سال میں لا کلاس کا کورس پورا کیا مگر کس طرح ؟ شام کو یاروں کے ساتھ ٹہلنے نکلتا ۔ واپسی کے وقت لا کلاس میں بھی جھانک آتا منشی صاحب دوست تھے اور لکچرار صاحب پڑھانے میں مستغرق ، حاضری کی تکمیل میں کچھ دشواری نہ تھی ۔ اب آپ ہی بتائیں کی لا کلاس میں شریک ہونے سے میرے کس مشغلے میں فرق آ سکتا تھا ؟ والد صاحب قبلہ خوش تھے کہ بیٹے کو قانون کا شوق ہو چلا ہے ۔ کسی زمانے میں بڑے بڑے وکیلوں کے کان کترے گا ۔ ہم بھی بےفکر تھے کہ چلو دو برس تک تو کوئی محنت کے لیے کہ ہی نہیں سکتا ۔ بعد میں دیکھیے کون جیتا ہے اور کون مرتا ہے لیکن زمانہ آنکھ بند کیسے گزر جاتا ہے ، دو سال ایسے گزر گئے جیسے ہوا ۔ لا کلاس کا صداقت نامہ بھی مل گیا ۔ اب کیا تھا والدین امتحان وکالت کی تیاری کے لیے سر ہو گئے مگر میں بھی ایک ذات شریف ہوں ، ایک بڑھیا اور ایک بوڑھے کو دھوکا دینا کیا بڑی بات ہے ۔ میں نے تقاضا کیا کہ علیحدہ کمرہ مل جائے تو محنت کروں ۔ بال بچوں کی گڑبڑ میں مجھ سے کچھ نہیں ہو سکتا ۔ چند روز اسی حیلے سے ٹال دیے ، لیکن تابکے ؟ بڑی بی نے اپنے سونے کا کمرہ خالی کر دیا ۔ اب میں دوسری چال چلا ، دروازوں میں شیشے تھے ، ان پر کاغذ چپکا کا دیا ۔ لیمپ روشن کر کے آرام سے سات بجے سے سو جاتا اور صبح نو بجے اٹھتا ۔ اگر کسی نے آواز دی اور آنکھ کھل گئی تو ڈانٹ دیا کہ خوامخواہ میری پڑھائی میں خلل ڈالا جاتا ہے ، اگر آنکھ نہ کھلی اور صبح کو سونے کا الزام لگایا گیا ، تو کہ دیا کہ میں پڑھتے وقت کبھی جواب نہ دوں گا ۔ آئندہ کوئی مجھے دق نہ کرے ۔ بعض وقت ایسا ہوا کہ لیمپ بھڑک کر چمنی سیاہ ہو گئی اور میری زیادہ محویت و محنت کا نتیجہ سمجھی گئی ۔ بعض وقت والد والدہ کہتے بھی تھے کہ اتنی محنت نہ کیا کرو لیکن میں زمانے کی ترقی کا نقشہ کھینچ کر ان کا دل خوش کر دیتا تھا ۔ خدا خدا کر کے یہ مشکل بھی آسان ہو گئی اور امتحان کا زمانہ قریب آیا ۔ میں نے گھر میں بہت کہا کہ ابھی میں امتحان کے لیے جیسا چاہیے ویسا تیار نہیں ہوں لیکن میری مسلسل حاضری لا کلاس اور شبانہ روز کی محنت نے ان کے دلوں پر سکہ بٹھا رکھا تھا ۔ وہ کب ماننے والے تھے ، پھر بھی احتیاطا اپنے بچاؤ کے لیے ان سے کہ دیا کہ اگر میں فیل ہو جاؤں تو اس کی ذمّے داری مجھے پر نہ ہو گی کیونکہ میں اپنے آپ کو ابھی امتحان کے قابل نہیں پاتا ۔ لیکن والد صاحب مسکرا کر بولے کہ امتحان سے کیوں ڈرے جاتے ہو ، جب محنت کی ہے تو شریک بھی ہو جاؤ  کامیابی و ناکامیابی خدا کے ہاتھ ہے مرد باید که هراسان نه شود میں نے بھی تقدیر اور تدبیر پر ایک چھوٹا سا لکچر دے کر ثابت کر دیا کہ تدبیر کوئی چیز نہیں ، تقدیر سے تمام دنیا کے کام چلتے ہیں ۔ قصہ مختصر درخواست شرکت دی گئی اور منظور ہو گئی اور ایک دن وہ آیا کہ ہم ہال ٹکٹ لیے ہوئے مقام امتحان پر پہنچ ہی گئے ۔ گو یاد نہیں کیا تھا ، لیکن دو وجہ سے کامیابی کی امید تھی : اول تو امداد غیبی دوسرے پرچوں کی الٹ پھیر ۔ شاید وہ حضرات جو امتحان میں کبھی شریک نہیں ہوئے ، اس مضمون کو نہ سمجھیں ، اس لیے ذرا وضاحت سے عرض کرتا ہوں ۔ امداد غیبی سے مراد امیدواران امتحان کی اصطلاح میں وہ مدد ہے ، جو ایک کو دوسرے سے یا کسی نیک ذات نگران کار سے یا عندالمواقع کتاب سے پہنچ جاتی ہے ۔ پرچوں کی الٹ پھیر گو بظاہر مشکل معلوم ہوتی ہے لیکن تقدیر سب کچھ آسان کر دیتی ہے ۔ بعض شریف کم حیثیت ملازم ایسے بھی نکل آتے ہیں ، جو بامید انعام پرچہ بدل دیتے ہیں ۔ یہ ضرور ہے کہ اس سے ایک محنت کرنے والے کو نقصان پہنچ جاتا ہے ، لیکن تدبیر و تقدیر کا مسئلہ جیسا اس کارروائی میں حل ہوتا ہے ، دوسری کسی صورت میں حل نہیں ہوتا ۔ اس کے علاوہ اور بھی صورتیں ہیں لیکن وہ بہت کم پیش آتی ہیں ، اس لیے ان پر بھروسا کرنا نادانی ہے ۔ خیر آمدم برسر مطلب  پونے دس بجے گھنٹی بجی اور ہم بسم اللہ کہ کر امتحان کے کمرے میں داخل ہوئے ۔ یہاں ایک بہت خلیق اور ہنس مکھ نگران کار تھے ۔ مجھے جگہ نہیں ملتی تھی ، میں نے ان سے کہا وہ میرے ساتھ ہو لیے ۔ جگہ بتائی اور بڑی دیر تک ہنس ہنس کر باتیں کرتے رہے ۔ میں سمجھا چلو بیڑا پار ہے ، اللہ دے اور بندہ لے ۔ ٹھیک دس بجے پرچہ تقسیم ہوا ۔ میں نے پرچہ لیا ۔ سرسری نظر ڈالی اور میز پر رکھ دیا ۔ لیکن یہ ضرور کہوں گا کہ پرچہ پڑھنے کے بعد جیسا میرے چہرے پر اطمینان تھا ، شاید ہی کسی کے چہرے پر ہو گا ۔ خود تو اس پرچے کے متعلق اندازہ نہ کر سکا لیکن نگران کا ر صاحب کو یہ کہتے ضرور سنا کہ پرچہ مشکل ہے ۔ میں کئی مرتبہ اول سے آخر تک اس کو پڑھ گیا لیکن یہ نہ معلوم ہوا کہ کس مضمون کا ہے ۔ جوابات کی کاپی دیکھی اس کے آخر کی ہدایتیں پڑھیں صفحہ اول کی خانہ پری کی اور کھڑا ہو گیا ۔ گارڈ صاحب فورا ہی آئے ، میں نے ان سے کہا کہ جناب یہ پرچہ کس مضمون کا ہے ؟ وہ مسکرائے ، زبان سے تو کچھ نہ بولے مگر پرچے کے عنوان پر انگلی رکھ دی ۔ اس وقت مجھے معلوم ہوا کہ اصول قانون کا پرچہ ہے دل کھل گیا ۔ میں نے بھی قلم اٹھا کر لکھنا شروع کر دیا ، کیونکہ اصول کے لیے کسی کتاب کے پڑھنے کی ضرورت تو ہے ہی نہیں ۔ اس مضمون پر ہر شخص کو رائے دینے کا حق حاصل ہے ۔ ایک مقنن ایک اصول قائم کرتا ہے ، دوسرا اس کو توڑ دیتا ہے ۔ کیا وجہ ہے کہ ہم اپنی رائے کو کسی دوسرے کی تجویز کا پابند کریں ، میں نے اپنے برابر والے سے پوچھنے کی کوشش بھی کی ، کچھ ادھر ادھر نگاہ بھی دوڑائی مگر گارڈ صاحب میری حالت کو کچھ ایسا تاڑ گئے تھے کہ ہر وقت بلائے ناگہانی کی طرح سر پر ہی کھڑے رہتے تھے ۔ ذرا میں نے ادھر ادھر گردن پھیری اور انھوں نے آواز دی کہ جناب اپنے پرچے پر نظر رکھیے ۔ جب دوسروں سے مدد ملنے کی توقع منقطع ہو گئی تو میں نے دل میں سوچا کہ چلو ان گارڈ صاحب سے ہی پوچھیں ۔ میں کھڑا ہو گیا ۔ وہ آئے میں نے دریافت کیا کہ جناب اس دوسرے سوال کا کیا جواب ہے ؟ وہ مسکرائے اور کہا کہ مجھے معلوم نہیں ۔ میں نے کہا کہ یہ برابر والے بڑے زور سے لکھ رہے ہیں ، ان سے پوچھ دیجیے اور اگر آپ کو دریافت کرتے ہوئے لحاظ آتا ہے تو ذرا ادھر ٹہلتے ہوئے تشریف لے جائیے ، میں خود پوچھ لوں گا ۔ مگر وہ کب ہلنے والے تھے ، قطب ہو گئے ۔ ان کا مسکرانا پہلے تو اچھا معلوم ہوتا تھا ، لیکن پھر آخر میں تو زہر ہو گیا ۔ میں واللہ سچ کہتا ہوں کہ اگر تمام عمر میں قلبی نفرت مجھے کسی سے ہوئی ہے تو انھی صاحب سے ہوئی ہے ۔ غرض اس طرح یہ تمام دن امتحان کے گزر گئے ۔ لیکن آپ سمجھ سکتے ہیں کہ ایسے ظالم کے ساتھ ، ایسی حالت میں کہ ایک حرف بھی یاد نہ ہو ، پورے چھے گھنٹے گزارنے کیسے مشکل ہوں گے ؟ میں تو ہر روز آدھا گھنٹا کے بعد ہی کمرے سے نکل آتا ۔ لیکن مصیبت یہ آن پڑی کہ والد صاحب روز گیارہ بجے سے آ جاتے اور نیچے صحن میں بیٹھے رہتے ۔ اب میں جلدی باہر آ جاتا تو جو رعب میں نے دو سال کے عرصے میں قائم کیا تھا ، وہ سب ہوا ہو جاتا ۔ اس لیے قہر درویش ، برجان درویش ، آخری وقت تک امتحان کے کمرے میں بیٹھا رہتا اور جب نیچے اترتا تو والد صاحب سے پرچے کی سختی کی ضرور شکایت کرتا ۔ وہ بھی میری تشفی کے لیے ممتحن کو بہت کچھ برا بھلا کہتے ۔ لیکن ان کو یہ خیال ہو گیا تھا کہ کچھ ہی کیوں نہ ہو ، میرا بیٹا کامیاب ضرور ہو گا ۔ امتحان ختم ہوا اور امید نمبر ایک اور دو کا خون ہو گیا ۔ اب ممتحنوں کے پاس کوشش کی سوجھی ۔ والد صاحب ایک زبر دست چٹھی سفارش کی لے کر ایک صاحب کے یہاں پہنچے ۔ وہ چٹھی دیکھ کر بہت اخلاق سے ملے ، آنے کی وجہ دریافت کی ۔ والد نے عرض کیا کہ خادم زادہ اس سال امتحان میں شریک ہوا ہے اگر آپ کوشش فرمائیں تو یہ خانہ زاد ہمیشہ ممنون احسان رہے گا ۔ وہ بہت ہنسے اور دوسرے لوگوں سے جو سلام کو حاضر ہوئے تھے ، فرمانے لگے : یہ عجیب درخواست ہے ، ان کا بیٹا تو امتحان دے اور کوشش میں کروں ۔ بندہ خدا اپنے لڑکے سے کہو کہ وہ خود کوشش کرے ۔ بےچارے بڑے میاں ایسے نادم ہوئے کہ پھر کسی کے پاس نہ گئے ۔ کچھ عرصے کے بعد نتیجہ بھی شائع ہو گیا اور کمترین جملہ مضامین میں بدرجہ اعلی فیل ہوا ۔ خبر نہیں کہ وہ کون سے بھلے مانس ممتحن تھے کہ انھوں نے دو نمبر بھی دیے ، باقی نے تو صفر ہی ڈالا ۔ والد صاحب کو بہت رنج ہوا ۔ نمبروں کی نقل حاصل کی اور بالآخر یہی رائے قرار پائی کہ کسی بدمعاش چپراسی نے بدل دیے ورنہ ممکن تھا کہ برابر تین گھنٹے لکھا جاتا اور صفر ملتا ۔ مجھے بھی تعجب تھا کیونکہ میں نے پرچے کچھ ایسے برے نہیں کیے تھے ، میں نے یہ جوابات والد صاحب کو بھی سنائے ، انھوں نے بہت تعریف کی ممتحنوں کو بہت بُرا بھلا کہا ۔ میری اشک شوئی کی اور فرمایا بیٹا کوئی گھبرانے کی بات نہیں ، اس سال نہیں ، آئندہ سال سہی ۔ آخر کہاں تک بےایمانی ہو گی سو دن چور کے تو ایک دن شاہ کا خیر جو کچھ ہوا سو ہوا ، ایک سال کی فرصت تو مل گئی ۔","نہ ہوئی گر مرے پرچوں سے تسلی نہ سہی امتحان اور بھی باقی ہے تو یہ بھی نہ سہی لوگ امتحان کے نام سے گھبراتے ہیں لیکن مجھے ان کے گھبرانے پر ہنسی آتی ہے ۔ میری سنیے کہ دو سال میں لا کلاس کا کورس پورا کیا مگر کس طرح ؟ شام کو یاروں کے ساتھ ٹہلنے نکلتا ۔ واپسی کے وقت لا کلاس میں بھی جھانک آتا منشی صاحب دوست تھے اور لکچرار صاحب پڑھانے میں مستغرق ، حاضری کی تکمیل میں کچھ دشواری نہ تھی ۔ میں نے تقاضا کیا کہ علیحدہ کمرہ مل جائے تو محنت کروں ۔ بال بچوں کی گڑبڑ میں مجھ سے کچھ نہیں ہو سکتا ۔ بڑی بی نے اپنے سونے کا کمرہ خالی کر دیا ۔ بعض وقت والد والدہ کہتے بھی تھے کہ اتنی محنت نہ کیا کرو لیکن میں زمانے کی ترقی کا نقشہ کھینچ کر ان کا دل خوش کر دیتا تھا ۔ خدا خدا کر کے یہ مشکل بھی آسان ہو گئی اور امتحان کا زمانہ قریب آیا ۔ قصہ مختصر درخواست شرکت دی گئی اور منظور ہو گئی اور ایک دن وہ آیا کہ ہم ہال ٹکٹ لیے ہوئے مقام امتحان پر پہنچ ہی گئے ۔ خیر آمدم برسر مطلب  پونے دس بجے گھنٹی بجی اور ہم بسم اللہ کہ کر امتحان کے کمرے میں داخل ہوئے ۔ یہاں ایک بہت خلیق اور ہنس مکھ نگران کار تھے ۔ میں نے بھی قلم اٹھا کر لکھنا شروع کر دیا ، کیونکہ اصول کے لیے کسی کتاب کے پڑھنے کی ضرورت تو ہے ہی نہیں ۔ غرض اس طرح یہ تمام دن امتحان کے گزر گئے ۔ میں تو ہر روز آدھا گھنٹا کے بعد ہی کمرے سے نکل آتا ۔ کچھ عرصے کے بعد نتیجہ بھی شائع ہو گیا اور کمترین جملہ مضامین میں بدرجہ اعلی فیل ہوا ۔ خبر نہیں کہ وہ کون سے بھلے مانس ممتحن تھے کہ انھوں نے دو نمبر بھی دیے ، باقی نے تو صفر ہی ڈالا ۔ والد صاحب کو بہت رنج ہوا ۔ نمبروں کی نقل حاصل کی اور بالآخر یہی رائے قرار پائی کہ کسی بدمعاش چپراسی نے بدل دیے ورنہ ممکن تھا کہ برابر تین گھنٹے لکھا جاتا اور صفر ملتا ۔ مجھے بھی تعجب تھا کیونکہ میں نے پرچے کچھ ایسے برے نہیں کیے تھے ، میں نے یہ جوابات والد صاحب کو بھی سنائے ، انھوں نے بہت تعریف کی ممتحنوں کو بہت بُرا بھلا کہا ۔ میری اشک شوئی کی اور فرمایا بیٹا کوئی گھبرانے کی بات نہیں ، اس سال نہیں ، آئندہ سال سہی ۔ آخر کہاں تک بےایمانی ہو گی سو دن چور کے تو ایک دن شاہ کا خیر جو کچھ ہوا سو ہوا ، ایک سال کی فرصت تو مل گئی ۔"
ملکی پرندے اور دوسرے جانور,"کوا ، گرامر میں ہمیشہ مذکر استعمال ہوتا ہے ۔ کوا صبح صبح موڈ خراب کرنے میں مدد دیتا ہے ۔ ایسا موڈ جو ویسے بھی کوئی خاص اچھا نہیں ہوتا ۔ کوا گا نہیں سکتا اور کوشش بھی نہیں کرتا ۔ وہ کائیں کائیں کرتا ہے ، کائیں کے کیا معنی ہیں ؟ میرے خیال میں تو اس کا کوئی مطلب نہیں ۔ کوے کالے ہوتے ہیں برفانی علاقوں میں سفید یا سفیدی مائل کوا نہیں پایا جاتا ۔ کوا سیاہ کیوں ہوتا ہے ؟ اس کا جواب بہت مشکل ہے ۔ پہاڑی کوا ڈیڑھ فٹ لمبا اور وزنی ہوتا ہے ۔ میدان کے باشندے اس سے کہیں چھوٹے اور مختصر کوے پر قانع ہیں ۔ کوے خوبصورت نہیں ہوتے لیکن پہاڑی کوا تو باقاعدہ بدنما ہوتا ہے ۔ کیونکہ وہ معمولی کوے سے حجم میں زیادہ ہوتا ہے ۔ کوے کی نظر بڑی تیز ہوتی ہے ۔ جن چیزوں کو وہ نہیں دیکھتا ، اس قابل نہیں ہوتیں کہ انھیں دیکھا جائے ۔ کوا بےچین رہتا ہے اور جگہ جگہ اڑ کر جاتا ہے ۔ وہ جانتا ہے کہ زندگی بےحد مختصر ہے ، چنانچہ وہ سب کچھ دیکھنا چاہتا ہے ۔ یہ کون نہیں چاہتا ؟ کوا باورچی خانے کے پاس بہت مسرور رہتا ہے ۔ ہر لحلے کے بعد کچھ اُٹھا کر کسی اور کے لیے کہیں پھینک آتا ہے اور درخت پر بیٹھ کر سوچتا ہے کہ زندگی کتنی حسین ہے ۔ کہیں بندوق چلے تو کوے اسے ذاتی توہین سمجھتے ہیں اور دفعتا لاکھوں کی تعداد میں کہیں سے آ جاتے ہیں ۔ اس قدر شور مچتا ہے کہ بندوق چلانے والا مہینوں پچھتاتا رہتا ہے ۔ بارش ہوتی ہے تو کوے نہاتے ہیں اور حفظان صحت کے اصولوں کا ذرا خیال نہیں رکھتے ۔ کوا سوچ بچار کے قریب نہیں پھٹکتا ۔ اس کا عقیدہ ہے کہ زیادہ فکر کرنا اعصابی بنا دیتا ہے ۔ کوے سے ہم کئی سبق سیکھ سکتے ہیں ۔ کوا بڑی سنجیدگی سے اُڑتا ہے بالکل چونچ کی سیدھ میں ۔ کوے اُڑ رہے ہوں تو معلوم ہوتا ہے کہ شرط لگا کر اڑ رہے ہیں ۔ کوے فکر معاش میں دور دور نکل جاتے ہیں لیکن کبھی کھوئے نہیں جاتے ۔ شام کے وقت کوئی دس ہزار کوا کہیں سے واپس آ جاتا ہے ۔ ممکن ہے کہ یہ غلط کؤے ہوں ۔ اگر آپ کووں سے نالاں ہیں تو یہ مت بھولیے کہ کوے بھی آپ سے نالاں ہیں ۔ بلبل ایک روایتی پرندہ ہے جو ہر جگہ موجود ہے ۔ سوائے وہاں کے جہاں اسے ہونا چاہیے ۔ اگر آپ کا خیال ہے کہ آپ نے چڑیا گھر میں یا باہر بلبل دیکھی ہے تو یقیناً کچھ اور دیکھ لیا ہے ۔ ہم ہر خوش گلو پرندے کو بلبل سمجھتے ہیں ، قصور ہمارا نہیں ہمارے ادب کا ہے۔ شاعروں نے نہ بلبل دیکھی ہے نہ اسے سنا ہے ، کیونکہ اصلی بلبل اس ملک میں نہیں پائی جاتی ۔ سنا ہے کہ کوہ ہمالیہ کے دامن میں کہیں کہیں بلبل ملتی ہے لیکن کوہ ہمالیہ کے دامن میں شاعر نہیں ہوتے ۔ عام طور پر بلبل کو آہ و زاری کی دعوت دی جاتی ہے اور رونے پیٹنے کے لیے اکسایا جاتا ہے ۔ بلبل کو ایسی باتیں بالکل پسند نہیں ۔ ویسے بلبل ہونا کافی مضحکہ خیز ہوتا ہو گا ۔ بلبل اور گلاب کے پھول کی افواہ کسی شاعر نے اڑائی تھی جس نے رات گئے گلاب کی ٹہنی پر بلبل کو نالہ و شیون کرتے دیکھا تھا ۔ کم از کم اس کا خیال تھا کہ وہ پرندہ بلبل ہے اور وہ چیز نالہ و شیون ۔ رات کو عینک کے بغیر کچھ کا کچھ دکھائی دیتا ہے ۔ بلبل پروں سمیت محض چند انچ لمبی ہوتی ہے ، یعنی اگر پروں کو نکال دیا جائے تو کچھ زیادہ بلبل نہیں بچتی ۔ ماہرین کا خیال ہے کہ بلبل کے گانے کی وجہ اس کی غمگین خانگی زندگی ہے ، جس کی وجہ یہ ہر وقت کا گانا ہے ۔ دراصل بلیل ہمیں محفوظ کرنے کے لیے ہر گز نہیں گاتی ، اسے اپنے فکر ہی نہیں چھوڑتے ۔ بلبل پکے راگ گاتی ہے یا کچے ؟ بہرحال اس سلسلے میں وہ بہت سے موسیقاروں سے بہتر ہے ۔ ایک تو وہ گھنٹے بھر کا الاپ نہیں لیتی ، بےسری ہو جائے تو بہانے نہیں کرتی کہ ساز والے نکمے ہیں ۔ آج گلا خراب ہے ، آپ تنگ آ جائیں تو اُسے خاموش کرا سکتے ہیں اور کیا چاہیے ۔ جیسے گرمیوں میں لوگ پہاڑ پر چلے جاتے ہیں ، اسی طرح پرندے بھی موسم کے لحاظ سے نقل وطن کرتے ہیں ۔ بلبل کبھی سفر نہیں کرتی ۔ اس کا خیال ہے کہ وہ پہلے ہی سے وہاں ہے جہاں اسے پہنچنا چاہیے تھا ۔ ہمارے ادب کو دیکھتے ہوئے بھی بلبل نے اگر اس ملک کا رخ کیا ، تو نتائج کی ذمے دار خود ہو گی ۔ بھینس موٹی اور خوش طبع ہوتی ہے ۔ بھینسوں کی قسمیں نہیں ہو تیں ، وہ سب ایک جیسی ہوتی ہیں ۔ بھینس کا وجود بہت سے انسانوں کے لیے باعث مسرت ہے ۔ بھینس کا ہم عصر چوپایہ گائے دنیا بھر میں موجود ہے لیکن بھینس کا فخر صرف ہمیں ہی نصیب ہے ۔ تبت میں گائے کے وزن پر سررا گائے ہوتی ہے ، سرا بھینس کہیں نہیں ہوتی ۔ بھینس کے بچے شکل صورت میں ننھیال اور ددھیال دونوں پر جاتے ہیں ، لہذا فریقین ایک دوسرے پر تنقید نہیں کر سکتے ۔ بھینس سے ہماری محبت بہت پرانی ہے ۔ بھینس ہمارے بغیر رہ لے لیکن ہم بھینس کے بغیر ایک دن نہیں رہ سکتے ۔ آج کل یہ شکایت عام ہے کہ لوگوں کو کوٹھی ملتی ہے تو ایسی ، جس میں گیراج تک نہیں ہوتا ، جہاں بھینس باندھی جا سکے ۔ کئی بھینسیں اتنی بھدی نہیں ہوتیں ہمگر کچھ ہوتی ہی ہیں ۔ دور سے یہ پتا چلانا مشکل ہو جاتا ہے کہ بھینس اس طرف آ رہی ہے یا اس طرف جا رہی ہے ۔ رخ روشن کے آگے شمع رکھ کر ، والا شعر یاد آ جاتا ہے ۔ بھینس اگر ورزش کرتی اور غذا کا خیال رکھتی تو شاید چھریری ہو سکتی تھی لیکن کچھ نہیں کہا جا سکتا ۔ بعض لوگ مکمل احتیاط کرنے پر بھی موٹے ہوتے چلے جاتے ہیں ۔ بھینس کا مشغلہ جگالی کرنا ہے یا تالاب میں لیٹے رہنا ۔ وہ اکثر نیم باز آنکھوں سے افق کو تکتی رہتی ہے ۔ لوگ قیاس آرائیاں کرتے ہیں کہ وہ کیا سوچتی ہے ۔ وہ کچھ بھی نہیں سوچتی ، اگر بھینس سوچ سکتی تو رونا کس بات کا تھا ۔ بھینس کا حافظہ کمزور ہے ، اسے کل کی بات آج یاد نہیں رہتی ۔ اس لحاظ سے وہ انسان سے زیادہ خوش نصیب ہے ۔ بھینسے کو بالکل نکما سمجھا جاتا ہے ۔ اسے ہل میں جوتنے کی سکیم ناکامیاب ثابت ہوئی ، کیونکہ وہ دائمی طور پر تھکا ہوا اور ازلی سست ہے ۔ اس نے بچپن میں بھینس کا دودھ پیا تھا ۔ بھینس کے سامنے بین بجائی جائے تو نتیجہ تسلی بخش نہیں نکلتا بھینس کو بین سے کوئی دلچسپی نہیں ہے ۔ الو بردبار اور دانشمند ہے لیکن پھر الو ہے ۔ وہ کھنڈروں میں رہتا ہے لیکن کھنڈر بننے کی وجوہات دوسری ہیں ۔ اُلو کا ذکر پرانے بادشاہوں نے اپنے روز نامچوں میں اکثر کیا ہے لیکن اس سے الو کی پوزیشن بہتر نہیں ہو سکی ۔ آلو کی بیسں قسمیں بتائی جاتی ہیں ۔ میرے خیال میں پانچ چھے قسمیں کافی تھیں ۔ ویسے الووں کی عادتیں آپس میں اس قدر ملتی جلتی ہیں، ایک الو کو دیکھ لینا تمام الوؤں کو دیکھ لینے کے مترادف ہے ۔ الو کو وہی پسند کر سکتا ہے ، جو فطرت کا ضرورت سے زیادہ مداح ہو ۔ روزمرہ کے الو کو بوم کہا جاتا ہے ۔ اس سے بڑے کو چغد ، چغد سے بڑا الو ابھی تک دریافت نہیں ہوا ۔ دن بھر تو آرام کرتا ہے اور رات بھر ہو ہو کرتا ہے ۔ اس میں کیا مصلحت پوشیدہ ہے ؟ میرا قیاس اتنا ہی صحیح ہے جتنا کہ آپ کا ۔ لوگوں کا خیال ہے کہ الو تو ہی تو کا وظیفہ پڑھتا ہے ۔ اگر یہ سچ ہے تو وہ ان خود پسندوں سے ہزار درجہ بہتر ہے ، جو ہر وقت میں ہی میں کا ورد کرتے رہتے ہیں ۔ شوخ اور باتونی پرندوں میں الو کا مرتبہ بہت بلند ہے کیونکہ وہ چپ چاپ رہتا ہے اور غالباً حس مزاح سے محروم ہے ۔ بہت سے لوگ محض اس لیے ذی فہم سمجھے جاتے ہیں ، کہ وہ کبھی نہیں مسکراتے ۔ مادہ ننھے الوؤں کی بڑی دیکھ بھال کرتی ہے مگر جونہی وہ ذرا بڑے ہوئے اور ان کی شکل اپنے ابا سے ملنے لگی ، انھیں باہر نکال دیتی ہے ۔ الو کو اپنے بچوں کی تعلیم و تربیت سے کوئی دلچسپی نہیں ۔ وہ جانتا ہے کہ یہ سب بےسود ہے ۔ الو اچھے بھی ہوتے ہیں اور بُرے بھی ۔ اچھے تو وہ ہوتے ہیں ، جو دور جنگلوں میں رہتے ہیں ۔ اُلوؤں کو بُرا بھلا کہتے وقت یہ مت بھولیے کہ انھوں نے اُلو بننے کی التجا تھوڑا ہی کی تھی ۔ بلیوں کی کئی قسمیں بتائی گئی ہیں ۔ جو لوگ بلیوں کی قسمیں گنتے رہتے ہیں ، ان کی بھی کئی قسمیں ہوتی ہیں ۔ بلیاں پالنے والوں کو یہ وہم ہو جاتا ہے کہ بلی انھیں خوامخواہ چاہتی ہے ، اس لیے نہیں کہ وہ بلی کے قیام و طعام کا بندوبست کرتے ہیں ۔ کاش کہ ایسا ہی ہوتا ۔ بلی دوسرے کا نکتہ نظر نہیں سمجھتی ۔ اگر اسے بتایا جائے کہ ہم دنیا میں دوسروں کی مدد کرنے آئے ہیں ، تو اس کا پہلا سوال یہ ہو گا کہ دوسرے یہاں کیا کرنے آئے ہیں ۔ سال بھر میں بلی سدھائی جا سکتی ہے ، مگر سال بھر کی مشقت کا نتیجہ صرف ایک سدھائی ہوئی بلی ہو گا ۔ جہاں بقیہ چوپائے ، دودھ پلانے والے جانوروں میں سے ہیں ، وہاں بلی دودھ پینے والے جانوروں سے تعلق رکھتی ہے ۔ اگر غلطی سے دودھ کھلا رہ جائے تو آپ کی سدھائی ہوئی بلی پی جائے گی ۔ اگر دودھ کو بند کر کے قفل لگا دیا جائے تب بھی پی جائے گی ، کیونکر ؟ یہ ایک راز ہے جو بلیوں تک محدود ہے ۔ بلیاں آپس میں لڑتی ہیں تو ناخنوں سے ایک دوسری کا منہ نوچ لیتی ہیں اور مہینوں ایک دوسرے کو بُرا بھلا کہتی رہتی ہیں ۔ بلی اور کتے کی رقابت مشہور ہے ، بلی برداشت نہیں کر سکتی کہ انسان کا کوئی وفادار دوست ہو ۔ بلی میں برداشت بہت کم ہوتی ہے ۔ چند بلیاں گھر میں سارے چوہوں کو ختم کر سکتی ہیں ۔ چوہے تو رفع ہو جائیں گے مگر بلیاں رہ جائیں گی ۔ بلیاں دن بھر میک اپ کرتی رہتی ہیں ، ان کی جلد پر طرح طرح کے ڈیزائن ہوتے ہیں ۔ موٹی بلیاں اپنے جسم پر لمبائی میں سیدھی دھاریاں بنا لیں تو ان کا موٹاپا چھپ سکتا ہے ۔ وہ چھریری اور کیوٹ معلوم ہوں گی ۔ بلیاں دوپہر کو سو جاتی ہیں ۔ وہ رات تک انتظار نہیں کر سکتیں ۔ بعض اوقات بظاہر سوئی ہوئی بلی ادھر ادھر دیکھ کر چپکے سے باہر نکل جاتی ہے ۔ اس سے باز پرس کی جائے تو خفا ہو جاتی ہے ۔ بلی کی جگہ کوئی بھی ہو خفا ہو جائے گا ۔ ایک ہی گھر میں سالہا سال گزارنے کے باوجود انسان اور بلی اجنبی رہتے ہیں ۔ زندگی کتنی عجیب ہے ۔","کوا ، گرامر میں ہمیشہ مذکر استعمال ہوتا ہے ۔ کوا صبح صبح موڈ خراب کرنے میں مدد دیتا ہے ۔ ایسا موڈ جو ویسے بھی کوئی خاص اچھا نہیں ہوتا ۔ کوا گا نہیں سکتا اور کوشش بھی نہیں کرتا ۔ وہ کائیں کائیں کرتا ہے ، کائیں کے کیا معنی ہیں ؟ میرے خیال میں تو اس کا کوئی مطلب نہیں ۔ کوے کالے ہوتے ہیں برفانی علاقوں میں سفید یا سفیدی مائل کوا نہیں پایا جاتا ۔ کوا سیاہ کیوں ہوتا ہے ؟ اس کا جواب بہت مشکل ہے ۔ پہاڑی کوا ڈیڑھ فٹ لمبا اور وزنی ہوتا ہے ۔ میدان کے باشندے اس سے کہیں چھوٹے اور مختصر کوے پر قانع ہیں ۔ کوے خوبصورت نہیں ہوتے لیکن پہاڑی کوا تو باقاعدہ بدنما ہوتا ہے ۔ کیونکہ وہ معمولی کوے سے حجم میں زیادہ ہوتا ہے ۔ کوے کی نظر بڑی تیز ہوتی ہے ۔ جن چیزوں کو وہ نہیں دیکھتا ، اس قابل نہیں ہوتیں کہ انھیں دیکھا جائے ۔ بلبل ایک روایتی پرندہ ہے جو ہر جگہ موجود ہے ۔ سوائے وہاں کے جہاں اسے ہونا چاہیے ۔ اگر آپ کا خیال ہے کہ آپ نے چڑیا گھر میں یا باہر بلبل دیکھی ہے تو یقیناً کچھ اور دیکھ لیا ہے ۔ سنا ہے کہ کوہ ہمالیہ کے دامن میں کہیں کہیں بلبل ملتی ہے لیکن کوہ ہمالیہ کے دامن میں شاعر نہیں ہوتے ۔ بھینس موٹی اور خوش طبع ہوتی ہے ۔ بھینس کا وجود بہت سے انسانوں کے لیے باعث مسرت ہے ۔ بھینس کا مشغلہ جگالی کرنا ہے یا تالاب میں لیٹے رہنا ۔ بھینس کے سامنے بین بجائی جائے تو نتیجہ تسلی بخش نہیں نکلتا بھینس کو بین سے کوئی دلچسپی نہیں ہے ۔ الو بردبار اور دانشمند ہے لیکن پھر الو ہے ۔ وہ کھنڈروں میں رہتا ہے لیکن کھنڈر بننے کی وجوہات دوسری ہیں ۔ روزمرہ کے الو کو بوم کہا جاتا ہے ۔ اس سے بڑے کو چغد ، چغد سے بڑا الو ابھی تک دریافت نہیں ہوا ۔ مادہ ننھے الوؤں کی بڑی دیکھ بھال کرتی ہے مگر جونہی وہ ذرا بڑے ہوئے اور ان کی شکل اپنے ابا سے ملنے لگی ، انھیں باہر نکال دیتی ہے ۔ بلیوں کی کئی قسمیں بتائی گئی ہیں ۔ بلیاں پالنے والوں کو یہ وہم ہو جاتا ہے کہ بلی انھیں خوامخواہ چاہتی ہے ، اس لیے نہیں کہ وہ بلی کے قیام و طعام کا بندوبست کرتے ہیں ۔ بلیاں آپس میں لڑتی ہیں تو ناخنوں سے ایک دوسری کا منہ نوچ لیتی ہیں اور مہینوں ایک دوسرے کو بُرا بھلا کہتی رہتی ہیں ۔ چند بلیاں گھر میں سارے چوہوں کو ختم کر سکتی ہیں ۔ چوہے تو رفع ہو جائیں گے مگر بلیاں رہ جائیں گی ۔"
قدر ایاز,"کرنیلوں کو رہائش کے خاصے عمدہ سی کلاس بنگلے ملتے ہیں ۔ مجھے خوش قسمتی سے ایک ایسا بنگلا مل گیا ، جو اپنی کلاس میں بھی انتخاب تھا ، یعنی مجھے کرنیلوں میں وہ امتیاز حاصل نہ تھا جو میرے بنگلے کو بنگلوں میں تھا ۔ بوڑھے بیروں سے روایت تھی کہ ولسن روڈ کا یہ لاشریک بنگلا ولسن صاحب نے خاص طور پر اپنے لیے بنوایا تھا ۔ یہ بنگلا کم و بیش دو ایکڑ قطعہ زمین میں واقع تھا ، یعنی قسام ازل نے ہی اسے خاصا شاہانہ طول و عرض بخشا تھا ۔ عمارت کے سامنے وسیع چمن تھا جس کے حاشیے پر منہدی کی گہری سبز باڑ کے سر پر ، نیزوں اونچے سرو اور سفیدے کے پیٹر لہلہاتے تھے ۔ چمن میں جابجا سرخ و سپید گلاب کے پودے تھے ۔ الغرض ہمارے بنگلے کا مزاج ہر زاویے سے امیرانہ تھا ۔ مقابلے میں ہمارے اثاثے کے تیور ہر چند کہ خاکسارانہ تھے تاہم اپنے مکان کی شان کے پیش نظر ہم نے جوں توں کر کے ہر کمرے کے لیے ایک قالین یا دری پیدا کر لی ۔ اگرچہ اس کارخیر کا بیشتر اجر مقامی کباڑیے کو ملا ۔ علاوہ ازیں مناسب فرنیچر بھی حاصل کر لیا ۔ سلیم میاں جو ابھی ابھی میٹرک کے امتحان سے فارغ ہوئے تھے ، دوسرے کرنیل زادوں کی طرح اور ان کے ہمراہ بےفکری سے بیڈمنٹن کھیلتے اور سرشام ہی دوستوں کے ساتھ ٹیلیوژن کے سامنے جم جاتے ۔ کیا مجال جو کوئی غیر اس مشاہدے میں مخل یا شریک ہو ، سوائے اس کے کہ ہمارا بوڑھا ملازم علی بخش ان کی تواضع کے لیے کمرے میں خاموشی سے داخل اور خارج ہوتا رہتا ۔ علی بخش کو یوں بھی سلیم سے انس تھا کہ اس کے ہاتھوں میں پلا تھا ۔ ایک دن میں اپنے مطالعے کے کمرے میں بیٹھا تھا کہ علی بخش خلاف معمول رونی صورت بنائے داخل ہوا ۔ وجہ گرانی پوچھی تو کہنے لگے سلیم میاں نے ڈانٹا ہے ۔ کہتے ہیں بدتمیز ہو ، گوار ہو ، دیہاتی ہو ۔ میں نے ان ارشادات کی شان نزول پوچھی تو بولا کل سلیم میاں کی غیرحاضری میں ان کے ایک دوست امجد صاحب آئے اور باہر برآمدے ہی میں آرام کرسی پر بیٹھ گئے ۔ میں نے ان کے کہنے پر انھیں ٹھنڈے پانی کا گلاس پیش کیا ۔ کافی دیر سلیم صاحب کا انتظار کرتے رہے لیکن آخر مایوس ہو کر چل دے ۔ بعد میں سلیم صاحب کو بتایا تو مجھ پر برس پڑے ۔ کہنے لگے ، انھیں گول کمرے میں صوفے پر کیوں نہ بٹھایا ؟ ریفریجریٹر سے نکال کر کوکا کولا کیوں نہ پیش کیا ؟ اب امجد سمجھے گا کہ ان لوگوں کو تواصنع کا سلیقہ نہیں ، دیہاتی ہیں ، جنگلی ہیں اور پھر جو منھ میں آیا کہ دیا ۔ علی بخش کی داستان غم ختم ہوئی تو سلیم میاں بھی آ گئے ۔ علی بخش کے چہرے پر شکایت لکھی ہوئی دیکھی تو اپنے دل پر لکھی ہوئی شکایت بیان کرنے لگے ۔ ہم نے سکون سے یہ قصہ سنا طرفین کے بیانوں سے واضح تھا کہ تنازع بہت خفیف ہے اور یہ کہ دو طرفہ طوفان کا حدود اربعہ ایک چائے کی پیالی میں سما سکتا ہے ۔ علی بخش اس لیے ناخوش تھا کہ اسے دیہاتی کہا گیا تھا اور سلیم میاں اس بات پر برہم تھے کہ علی بخش کی غلطی کی وجہ سے امجد نے انھیں دیہاتی سمجھا ہو گا ۔ ہمارے نزدیک دیہاتی ہونا یا سمجھا جانا ایک ناقابل برداشت قباحت نہ تھی ، چنانچہ ہم نے ہنسی ہنسی میں دیہاتی پن کے فضائل بیان کرنا شروع کیے اور اس بلاغت کے ساتھ کہ سلیم اور علی بخش دونوں مسکرا دیے اور باہم راضی ہو گئے ۔ باتوں باتوں میں ہم انھیں ایک دیہاتی کا قصہ سنانے لگے : ایک تھا لڑکا جو اپنے گاؤں سے پرائمری پاس کرنے کے بعد شہر کے ہائی سکول میں جا داخل ہوا ۔ اپنے گاؤں میں تو وہ چھوٹا موٹا چودھری یا چودھری کا بیٹا تھا لیکن تھا ٹھیٹھ دیہاتی ۔ پہلے دن کلاس میں گیا ، تو ننگے سر پر صافہ باندھ رکھا تھا ۔ بدن پر کرتا اور تہمد اور پاؤں میں پوٹھوہاری جوتا ۔ ماسٹر جی نے شلوار پہننے کو کہا ، تو دھیمی آواز میں بولا :  او خدا ، ستھن تے کڑیاں پاؤندیاں نیں ۔ سلیم میاں یہ سن کر کھلکھلا اٹھے اور بولے سچ مچ کا پینڈو تھا مگر ابا جان ! وہ پتلون کیوں نہیں پہنتا تھا ؟ میں نے کہا : بیٹا ! یہ آج سے چالیس برس پہلے کی بات ہے ۔ ان دنوں اگر ماسٹر جی خود بھی پتلون پہن لیتے تو شہر کے کتے انھیں ولایت پہنچا آتے ۔ سلیم میری بات پوری طرح سمجھے بغیر ہنس دیے ۔ بوڑھا علی بخش پوری طرح سمجھ کر مسکرایا ۔ ہم نے کہانی جاری رکھی : ان دنوں پتلون پوش خال خال ہی نظر آتے تھے ۔ مثلا سارے سکول میں ایک سیکنڈ ماسٹر صاحب تھے جو سوٹ پہنتے تھے ۔ لڑکے انھیں جنٹل مین کہا کرتے تھے ۔ لاہور میں تعلیم پائی تھی ۔ وہیں کے رہنے والے تھے ۔ ہر فقرے میں دو تین لفظ انگریزی کے بولتے تھے اور لڑکے رشک سے مرنے لگتے تھے ۔ آدمی خوش مزاج تھے ۔ ہاکی کے کھلاڑی تھے اور شکار کے شوقین ۔ ایک دفعہ دسمبر میں شکار کرتے کرتے اسی دیہاتی لڑکے کے گاؤں جا نکلے ۔ رات ہو رہی تھی ۔ آپ نے اسی کے ہاں ٹھہرنے کا فیصلہ کیا اور ان کے دروازے پر جا دستک دی ۔ لڑکے نے اچانک ماسٹر جی کو گھر کے دروازے پر دیکھا تو ایک لمحے کے لیے چکرا سا گیا ۔ ماسٹر صاحب نے کئی دفعہ مذاق میں کہا تو تھا کہ ہم ایک دن چھوٹے چودھری کے مہمان بنیں گے ماسٹر جی اسے چھوٹا چودھری بھی مذاقا ہی کہتے تھے ۔ لیکن چودھری کو توقع تھی کی ماسٹر جی مذاق کو مذاق کی حد تک ہی رکھیں گے مگر آج وہ حد پھلانگ کر اس کے روبرو کھڑے ہوئے تو چھوٹے چودھری کو میزبانی کے بغیر چارہ نہ تھا ۔ یہ نہیں کہ چھوٹا چودھری یا اس کے گھر والے مہمان نواز نہ تھے ۔ انھیں صرف اس بات کا یقین نہیں تھا کہ ان کی مہمان نوازی ماسٹر جی کو موافق بھی آئے گی یا نہیں ۔ بہرحال انھوں نے اپنی تواضع کی ابتدا کی ۔ چھوٹا چودھری اور اس کے بڑے بھائی ماسٹر جی کو بعد تعظیم اپنی چوپال میں لے گئے ۔ چوپال کے دو حصے تھے ۔ ایک میں گھوڑی بندھی تھی اور دوسری کے عین مرکز میں آتش دان تھا ، جس کی آگ کے شعلے اور دھواں بیک وقت بلند ہو کر چوپال میں روشنی اور تاریکی پھیلا رہے تھے ۔ آتش دان کے اردگرد خشک گھاس کا نرم اور گرم فرش تھا ، جسے مقامی بولی میں ستھر کہتے تھے ۔ گاؤں کے بیسں بائیسں آدمی ستھر پر بیٹھے حقہ پی رہے تھے ۔ ماسٹر جی داخل ہوئے تو سب کھڑے ہو گئے ۔ ماسٹر جی کو آؤ جی خیر نال کہا ۔ ہر ایک نے ان سے مصافحہ کیا ۔ ہر ایک نے ان کے ہال بچوں کی خیریت پوچھی ۔ ماسٹر جی نے چھوٹتے ہی ذرا شرما کر کہ تو دیا کہ ابھی بال بچوں کی نوبت نہیں آئی لیکن ان نامولود برخورداروں کی خیریت بہرحال ہر ملاقاتی نے پوچھی کہ یہی ان کی تواضع کی ترکیب تھی ۔ چونکہ ماسٹر جی نے پتلون پہن رکھی تھی لہذا فرش پر بٹھانے کی بجائے ان کے لیے رنگیلی چارپائی بچھا دی گئی ۔ سلیم حیران ہو کر بولے : ابا جان ! ان میں اتنی عقل نہ تھی کہ انھیں کرسی دیتے ۔ میں نے کہا : بیٹا ! عقل تو تھی ، کرسی نہ تھی ۔ سلیم نے فیصلہ کن انداز میں کہا : اگر کرسی نہ تھی تو چودھری کس بات کے تھے ؟ میں نے کہا : ایک تو چودھری ذرا چھوٹی قسم کے تھے اور دوسرے گاؤں میں چودھری پن کی نمائش کرسیوں سے نہیں کی جاتی ۔ سلیم دیہاتیوں کی کوئی غلطی کوئی کمزوری پکڑنے پر تلا ہوا تھا ، بولا : مگر کوئی گول کمرے میں گھوڑی بھی باندھتا ہے ؟ میں نے سلیم کو سمجھایا اگر گھوڑی کے لیے کوئی علیحدہ مستطیل کمرا نہ ہو تو پھر وہ بھی گول کمرے میں رہتی ہے ۔ علاوہ ازیں گاؤں کے کمرے اتنے گول بھی نہیں ہوتے سلیم طنز کو پا گیا اور بولا : گول کمرا تو ویسے نام پڑ گیا ہے ۔ ہمارا اپنا گول کمرا بھی تو چوکور ہے ، مگر بات یہ ہے کہ ڈرائنگ روم میں گھوڑے گدھے کا کیا کام ؟ میں نے ہنس کر کہا بیٹا دیہاتی لوگ اتنے مہذب نہیں ہوتے کہ ڈرائنگ روم میں کتے لے آئیں ۔ وہ گھوڑوں ہی سے گزارا کر لیتے ہیں ۔ علی بخش مسکرایا ۔ سلیم کسی قدر چکرایا لیکن کہانی بہرحال اشتیاق سے سن رہا تھا ، بولا پھر کیا ہوا ؟ پھر گاؤں کا نائی ماسٹر جی کے پاؤں دابنے لگا ۔ ایک نوکر کو دوڑایا گیا کہ ان کے لیے تازہ مکئی کے بھٹے بھنوا کر لے آئے ۔ سلیم جھوٹ بول اٹھے ابا جان مکئی کے بھٹے تو پک نک پر کھائے جاتے ہیں ۔ گھر میں تو چائے پلائی جاتی ہے ، وہ لوگ اتنی بات بھی نہ جانتے تھے ؟ میں نے کہا : یہ گھر میں پک نک منا لینے کی غلطی دیہاتیوں سے اکثر ہو جاتی ہے ۔ بہرحال ماسٹر جی نے خود ان کی اصلاح کر دی اور بھٹے کا نام سن کر کہنے لگے یہ تکلیف نہ کریں ۔ ہو سکے تو ایک پیالی چائے پلا دیں ۔ ذرا سردی بھی ہے ۔ سلیم نے فوری تائید کی بات بھی ٹھیک تھی ۔ وقت جو چائے کا تھا ۔ میں نے کہا : بات تو ٹھیک تھی بشرطیکہ ان کے گھر چائے بھی ہوتی ۔ اس مقام پر سلیم میاں تیزی سے سوال کرنے لگے اور ہماری کہانی نے مکالمے کی شکل اختیار کر لی ۔ چنانچہ فورا بولے : تو کیا ان کے گھر میں چائے ختم ہو گئی تھی ؟ نہیں بیٹا ابھی شروع ہی نہیں ہوئی تھی ۔ ان دنوں چائے ابھی دیہات میں نہیں پہنچی تھی ۔ تو کیا انھوں نے مہمان سے صاف کہ دیا کہ ہمارے پاس چائے نہیں ؟ کتنی شرم کی بات ہے ؟ میں نے کہا : بھئی میرے خیال میں پہلے تو گھر میں چائے کا نہ ہونا شرم کی بات نہیں ۔ دوسرے انھوں نے مہمان کی خاطر چائے کے لیے دوڑ دھوپ شروع کر دی اور آخر مقامی حکیم کے گھر سے چائے مل بھی گئی ۔ ان دنوں چائے صرف مریضوں کو پلائی جاتی تھی ۔ سلیم نے لمبا سانس لیا اور بولے : چلو شکر ہے چائے تو ملی ۔ میں نے کہا : ہاں چائے تو مل گئی لیکن پھر ایک عجیب سوال پیدا ہو گیا ۔ یہی نا کہ چائے کے ساتھ کھانے کو کیا دیا جائے ؟ وہاں تو لے دے کے مکئی کے بھٹے ہی تھے ! نہیں بیٹے ۔ یہ بات نہ تھی ۔ سوال ذرا بنیادی نوعیت کا تھا اور وہ یہ کہ چائے بنائی کیسے جائے ! سلیم نیم وحشت کے عالم میں میرا منھ تکنے لگا اور بولا : ابا جان ! چائے تو ہمارا جمعدار بھی بنا سکتا ہے اور دن بھر پیتا رہتا ہے ۔ کیا وہ اتنے ہی اناڑی تھے ؟ میں نے کہا : بھئی وہاں چائے پینے پلانے کا ہنر پہنچا ہی نہ تھا ۔ وہاں کسی کا رواج تھا اور اس ہنر میں وہ یکتا تھے ۔ تو کیا ماسٹر جی کو آخر لسی پلا دی ؟ نہیں پلائی تو چائے ہی تھی لیکن وہ ایسی کامیاب چائے نہ تھی ۔ یعنی چائے کی لسی بنا دی ؟ ہاں بیٹا ، کچھ ایسا ہی ذائقہ ہو گا ۔ چھوٹے چودھری کا کہنا ہے کہ ماسٹر جی نے ایک گھونٹ پیا ٹھنڈی لگی اور پیالی رکھ دی ؟ تو چودھری شرم سے غرق نہ ہو گیا ؟ نہیں ایسا حادثہ تو نہ ہوا ، البتہ چودھری کو اس بات کا رنج بہت ہوا کہ ماسٹر جی کی فرمائش پوری نہ کی جا سکی ۔ بہرحال انھوں نے کچھ تلافی رات کے کھانے پر مرغ کے سالن سے کر دی ۔ پھر ماسٹر جی کے لیے بستر لگایا گیا ۔ چودھری نے ان کے لیے اکلوتی ریشمی رضائی نکلوائی اور وہ سفید جھالر والا تکیہ بھی جس کے غلاف پر بارہ سنگھے کی تصویر کڑھی ہوئی تھی ۔ بےشک تکیے میں لچک کی نسبت اکڑ زیادہ تھی اور ماسٹر جی کو اسے سر کے نیچے فٹ کرنے میں کچھ دقت بھی پیش آئی لیکن آخر آرام سے سو گئے ۔ صرف ایک مرتبہ آدھی رات کے قریب گھوڑی کے کھانسنے سے ذرا انگریزی میں بڑبڑا کر جاگ اٹھے لیکن برابر ہی چودھری اور اس کا نوکر سو رہے تھے ۔ انھوں نے گھوڑی کو چارا اور ماسٹر جی کو دلاسا دیا اور پھر صبح تک کوئی قابل ذکر واقعہ نہ ہوا ۔ ابا جان ! صبح ہوتے ہی ماسٹر جی تو بھاگ نکلے ہوں گے ؟ نہیں تو ۔ وہ تو اطمینان سے جاگے ۔ پہلے انھیں ہرے بھرے کھیتوں کی سیر کرائی گئی ، پھر انھوں نے غسل کیا ۔ غسل بھی بیٹھک ہی میں کیا ہو گا ؟ بیٹا ، بیٹھک میں نہیں ، مسجد میں ۔ مسجد میں ؟ سلیم نے حیرت سے کہا : خانہ خدا کو غسل خانہ بنا دیا ؟ میں نے کہا : بھی گاؤں کے اکثر لوگ مسجد کے غسل خانوں ہی میں نہاتے ہیں اور بظاہر اللہ تعالی کو اس پر کوئی اعتراض بھی نہیں ۔ دیہاتی گھروں میں ہر کام کے لیے علیحدہ خانے کم ہی ہوتے ہیں ۔ سلیم کان پر ہاتھ رکھ کر بولے : خدا اس دیہاتی زندگی سے بچائے ۔ ابا جان ! اچھا ہوا آپ فوج میں آ گئے ! ورنہ ہم بھی چھوٹے چودھری کی طرح مویشیوں کے ساتھ سو رہے ہوتے اور مسجد میں جا کر نہاتے ۔ لیکن چھوٹا چودھری تو اس زندگی سے بھی ناخوش نہ تھا ۔ مگر ابا جان ! بےچارے ماسٹر جی کا کیا بنا ؟ بنا یہ کہ ماسٹر جی نے غسل کے بعد ناشتا کیا اور پھر رخصت ہو گئے ۔ ناشتا ؟ چودھری کے گھر میں کارن فلیک تھے ؟ کارن فلیک تو نہ تھے ! البتہ جو کچھ دال دلیا تھا، غریب نے حاضر کر دیا ۔ ابا جان ! اس کے بعد چھوٹا چودھری تو سکول میں منھ دکھانے کے قابل نہ رہا ہو گا ؟ نہیں بیٹا ! سکول تو وہ اسی منھ سے گیا اور شہری لڑکوں نے اس سے کچھ مذاق بھی کیا مگر وہ مگن رہا چودھری کی جگہ میں ہوتا تو شرم سے مرجاتا ۔ گر چودھری تو جیتا رہا ، بلکہ خاموشی سے پڑھتا بھی رہا اور آخر میٹرک پاس کر کے لاہور کالج میں چلا گیا وہ کالج بھی گیا ؟ کیا ان کے پاس اتنے پیسے تھے ؟ پیسے تو کم ہی تھے مگر انھوں نے تھوڑی سی زمین بیچ دی ۔ مگر تھوڑی سی زمین سے کیا بنتا ہے ؟ کالج میں رہ کر کھانا ہوتا ہے ۔ کچھ پہننا ہوتا ہے ۔ کیا وہ مکئی کے بھٹے کھاتا تھا ؟ کیا وہ تہمد باندھتا تھا ؟ بس گزارا ہی کر لیتا تھا ؟ گزارا ہی کرتا رہا یا کچھ پڑھ بھی گیا ؟ ہاں ، کچھ پڑھ بھی گیا ؟ پھر ؟ پھر جیسا کہ ان کا دستور تھا فوج میں بھرتی ہو گیا ۔ پھر تو آپ اسے جانتے ہوں گے ۔ کیا وہ آپ کے ماتحت کام کرتا ہے ؟ ماتحت تو نہیں ، مگر جانتا ضرور ہوں ۔ تو ابا جان اسے بلائیے نا کبھی ہم چھوٹے چودھری کو دیکھیں گے ۔ دیکھیں گے ؟ وہ کوئی تماشا تو نہیں سلیم میاں ۔ ابا جان ! بلائیے نا چھوٹے چودھری کو ۔ ہم بالکل نہیں ہنسیں گے ۔ بالکل سچ تو پھر آؤ ۔ ملو چھوٹے چودھری سے اور یہ کہ کر میں نے سلیم کی طرف بازو پھیلا دیے ۔ سلیم ایک لمحے کے لیے مبہوت کھڑا مجھے دیکھتا رہا اور پھر یہ کہ کر مجھ سے لپٹ گیا ابا جان ! آپ سلیم اور علی بخش دونوں کی آنکھیں نم تھیں اور دونوں کی آنکھوں میں ایک دیہاتی کے لیے محبت کی چمک تھی ۔ ایاز اپنے اصلی لباس میں بھی ایسا معیوب نظر نہیں آتا تھا","کرنیلوں کو رہائش کے خاصے عمدہ سی کلاس بنگلے ملتے ہیں ۔ مجھے خوش قسمتی سے ایک ایسا بنگلا مل گیا ، جو اپنی کلاس میں بھی انتخاب تھا ، یعنی مجھے کرنیلوں میں وہ امتیاز حاصل نہ تھا جو میرے بنگلے کو بنگلوں میں تھا ۔ سلیم میاں جو ابھی ابھی میٹرک کے امتحان سے فارغ ہوئے تھے ، دوسرے کرنیل زادوں کی طرح اور ان کے ہمراہ بےفکری سے بیڈمنٹن کھیلتے اور سرشام ہی دوستوں کے ساتھ ٹیلیوژن کے سامنے جم جاتے ۔ علی بخش کو یوں بھی سلیم سے انس تھا کہ اس کے ہاتھوں میں پلا تھا ۔ ایک دن میں اپنے مطالعے کے کمرے میں بیٹھا تھا کہ علی بخش خلاف معمول رونی صورت بنائے داخل ہوا ۔ وجہ گرانی پوچھی تو کہنے لگے سلیم میاں نے ڈانٹا ہے ۔ علی بخش کے چہرے پر شکایت لکھی ہوئی دیکھی تو اپنے دل پر لکھی ہوئی شکایت بیان کرنے لگے ۔ علی بخش اس لیے ناخوش تھا کہ اسے دیہاتی کہا گیا تھا اور سلیم میاں اس بات پر برہم تھے کہ علی بخش کی غلطی کی وجہ سے امجد نے انھیں دیہاتی سمجھا ہو گا ۔ باتوں باتوں میں ہم انھیں ایک دیہاتی کا قصہ سنانے لگے : ایک تھا لڑکا جو اپنے گاؤں سے پرائمری پاس کرنے کے بعد شہر کے ہائی سکول میں جا داخل ہوا ۔ ہم نے کہانی جاری رکھی : ان دنوں پتلون پوش خال خال ہی نظر آتے تھے ۔ مثلا سارے سکول میں ایک سیکنڈ ماسٹر صاحب تھے جو سوٹ پہنتے تھے ۔ ایک دفعہ دسمبر میں شکار کرتے کرتے اسی دیہاتی لڑکے کے گاؤں جا نکلے ۔ ماسٹر صاحب نے کئی دفعہ مذاق میں کہا تو تھا کہ ہم ایک دن چھوٹے چودھری کے مہمان بنیں گے ماسٹر جی اسے چھوٹا چودھری بھی مذاقا ہی کہتے تھے ۔ بہرحال انھوں نے اپنی تواضع کی ابتدا کی ۔ چھوٹا چودھری اور اس کے بڑے بھائی ماسٹر جی کو بعد تعظیم اپنی چوپال میں لے گئے ۔ چونکہ ماسٹر جی نے پتلون پہن رکھی تھی لہذا فرش پر بٹھانے کی بجائے ان کے لیے رنگیلی چارپائی بچھا دی گئی ۔ بہرحال انھوں نے کچھ تلافی رات کے کھانے پر مرغ کے سالن سے کر دی ۔ پھر ماسٹر جی کے لیے بستر لگایا گیا ۔ چودھری نے ان کے لیے اکلوتی ریشمی رضائی نکلوائی اور وہ سفید جھالر والا تکیہ بھی جس کے غلاف پر بارہ سنگھے کی تصویر کڑھی ہوئی تھی ۔ بےشک تکیے میں لچک کی نسبت اکڑ زیادہ تھی اور ماسٹر جی کو اسے سر کے نیچے فٹ کرنے میں کچھ دقت بھی پیش آئی لیکن آخر آرام سے سو گئے ۔ وہ تو اطمینان سے جاگے ۔ پہلے انھیں ہرے بھرے کھیتوں کی سیر کرائی گئی ، پھر انھوں نے غسل کیا ۔ بنا یہ کہ ماسٹر جی نے غسل کے بعد ناشتا کیا اور پھر رخصت ہو گئے ۔ گر چودھری تو جیتا رہا ، بلکہ خاموشی سے پڑھتا بھی رہا اور آخر میٹرک پاس کر کے لاہور کالج میں چلا گیا وہ کالج بھی گیا ؟ پھر جیسا کہ ان کا دستور تھا فوج میں بھرتی ہو گیا ۔ ابا جان ! بلائیے نا چھوٹے چودھری کو ۔ بالکل سچ تو پھر آؤ ۔ ملو چھوٹے چودھری سے اور یہ کہ کر میں نے سلیم کی طرف بازو پھیلا دیے ۔ سلیم ایک لمحے کے لیے مبہوت کھڑا مجھے دیکھتا رہا اور پھر یہ کہ کر مجھ سے لپٹ گیا ابا جان ! آپ سلیم اور علی بخش دونوں کی آنکھیں نم تھیں اور دونوں کی آنکھوں میں ایک دیہاتی کے لیے محبت کی چمک تھی ۔ ایاز اپنے اصلی لباس میں بھی ایسا معیوب نظر نہیں آتا تھا"
حوصلہ نہ ہارو آگے بڑھو منزل اب کے دور نہیں,"ہم نے اپنے پیارے وطن پاکستان کو بڑی قربانیاں دے کر بنایا ہے ۔ اس سرزمین پر رہنے والے سب لوگ ایک قوم ہیں اور انشاءاللہ ایک رہیں گے ۔ کوئی بھی اس قوم کے حوصلے پست نہیں کر سکتا اور نہ ہی ہم کسی کو ایسا کرنے کی اجازت دیں گے ۔ پاکستان کے گوشے گوشے میں اس کی خاطر قربان ہونے والوں کی لاتعداد کہانیاں بکھری پڑی ہیں ۔ آئیے آج ہم آپ کو پاکستان کے ایک قصبے میں رہنے والی ایک بہادر ماں کا واقعہ سناتے ہیں ۔ ان سے ملئے یہ ہیں ہماری بی جان پورے قصبے کا ایک جانا پہچانا نام ۔ بی جان انتہائی بہادر اور دلیری کا پیکر ہیں ۔ ہاں بھئی ! بہادر اور دلیر کیوں نہ ہوتیں وہ ایک شہید کی بیٹی ، شہید کی بیوی اور شہید کی ماں ہیں جن کے پیاروں نے اپنے وطن عزیز پاکستان کی حفاظت کرتے ہوئے اپنی جانیں جان آفریں کے سپرد کر دیں ۔ بی جان ہمیشہ پرعزم رہتیں ۔ وہ بڑی جرأت اور حوصلہ مندی سے ہر کسی کے مسئلے کا حل ڈھونڈ لیتیں ۔ ان کی اس خوبی کی وجہ سے قصبے کا ہر چھوٹا بڑا ان کی عزت کرتا اور قدر کی نگاہ سے دیکھتا ۔ کسی کے گھر میں کوئی جھگڑا ہو یا کسی بچے کی شادی بیاہ کا معاملہ ، وہ ہر کام نمٹانے کو ہمہ وقت تیار رہتیں ۔ ہر کسی کی ضروریات کا خیال رکھنے کی کوشش کرتیں اور خاص طور پر یہ دھیان رکھتیں کہ محلے میں کوئی بھوکا تو نہیں سویا ۔ یہی نہیں بلکہ وہ ہر ایک کے دکھ سکھ میں بڑھ چڑھ کر شریک ہوتیں ۔ ایک دن وہ اپنے کمرے میں آرام دہ کرسی پر بیٹھی کسی کام میں مصروف تھیں کہ اچانک ٹیلیوژن پر آنے والی ایک خبر سے پریشان ہو گئیں ۔ یہ ایک ایسا واقعہ تھا کہ کسی نے روئے زمین پر ایسا درد ناک واقعہ نہ دیکھا ہو گا ۔ اس خبر میں سانحہ پشاور دکھایا جا رہا تھا جس میں دہشت گردوں نے ڈیڑھ سو کے لگ بھگ معصوم طالبعلم بچوں ، اساتذہ اور گارڈز کو شہید کر دیا تھا ۔ یہ خبر سن کر پاکستان کیا پوری دنیا کے لوگ تڑپ اٹھے اور کوئی آنکھ ایسی نہ تھی جو اشکبار نہ ہوئی ہو ۔ اس خبر میں شہید ہونے والے بچوں کی تصویریں دیکھ کر بی جان کے تمام دکھ پھر سے تازہ ہو گئے اور شہید ہونے والے بچوں میں انہیں اپنا بچہ احمد ہی نظر آ رہا تھا ۔ انہیں آج بھی وہ دن یاد تھا کہ کیسے انہوں نے اپنے چھوٹے سے بچے کو دن رات کی مشقتیں جھیل کر پالا تھا ۔ محض اس خواب کو آنکھوں میں لیے کہ ایک دن وہ بھی اپنے باپ اور نانا ابؤ کی طرح فوج میں جائے گا اور ملک عزیز کی خدمت کرے گا ۔ آخر وہ دن آ ہی گیا جب ان کا بیٹا احمد ایف ۔ اے کے بعد فوج میں بطور آفیسر منتخب کر لیا گیا ۔ وہ اپنے بیٹے کے ساتھ مل کر مختلف تیاریوں میں مصروف تھیں کیونکہ صبح ان کے بیٹے احمد نے کاکول اکیڈمی ، ایبٹ آباد کے لیے روانہ ہونا تھا ۔ اچانک احمد نے کہا : اماں جان میری کچھ ضروری چیزیں رہ گئی ہیں جو میں ساتھ والی مارکیٹ سے لے آتا ہوں ۔ ابھی اسے گئے تھوڑی دیر ہی ہوئی تھی کہ پورا قصبہ ایک زور دار دھماکے سے گونج اٹھا ۔ پھر کیا تھا ہر طرف افراتفری پھیل گئی ۔ احمد نے اپنی ہر چیز وہیں چھوڑی اور بڑی بہادری اور حوصلہ مندی سے دوسروں لوگوں کے ساتھ مل کر جلدی جلدی زخمیوں کو اٹھا کر ایمبولینس میں ڈالنے لگا ۔ فارغ ہونے کے بعد ابھی احمد پلٹنے ہی لگا تھا کہ ایک عورت کے کراہنے کی آواز آئی ۔ وہ اس آواز کی سمت بڑھا ، جیسے ہی وہ اس عورت کو سہارا دے کر ایمبولینس میں ڈالنے لگا ایک اور زور دار دھماکہ ہوا اور احمد بھی اس کی زد میں آ گیا ۔ بی جان کو جب معلوم ہوا کہ ان کا بیٹا بڑی بہادری سے انسانی جانوں کو بچاتے ہوئے شہید ہوا ہے تو ان کا سر فخر سے بلند ہو گیا مگر مامتا کو سکون نہ ملتا تھا ۔ وہ بار بار اپنے آپ سے اور معاشرے سے سوال کرتیں کہ یہ کیسے دشمن ہیں جو کالی بھیڑوں کی طرح ہمارے اندر ہی چھپے ہوئے ہیں ؟ ہم ان کو کیسے پہچانیں ؟ ان کے ارادے کیا ہیں ؟ وہ ایسا کیوں کر رہے ہیں ؟ میں اپنے بچے اور اس جیسے ناحق شہید لوگوں کا خون کن کے ہاتھوں پر تلاش کروں ؟ آج سانحہ پشاور میں سکول پر حملے کے بعد نہ صرف بی جان بلکہ سب پر عیاں ہو گیا کہ ان درندوں کا اصل مقصد کیا ہے اور وہ کیا چاہتے ہیں ؟ اب وہ صرف یہ سوچ رہی تھیں کہ وہ ان سے کیسے بدلہ لیں ؟ ایسے میں ان کے کانوں میں ملی ترانے کی یہ آواز آئی : حوصلہ نہ ہارو آگے بڑھو منزل اب کے دور نہیں ساری رات اسی سوچ میں گذر گئی ۔ صبح فجر کی نماز پڑھ کر آخر وہ ایک فیصلے پر پہنچیں ۔ بی جان نے سب سے پہلے قصبے کے تمام لوگوں کو ایک جگہ جمع ہونے کو کہا اور پھر آپس میں مشورے کے بعد بولیں : اب وقت آ گیا ہے کہ ان افراد کی پہچان قوم کے ہر بچے ، بوڑھے ، عورت اور ہر جوان کو کرنا ہے جنہوں نے ملک کے امن و امان کو داؤ پر لگایا ہوا ہے ۔ ہم اپنے وطن عزیز کے کسی فرد کو ان کا نشانہ نہیں بننے دیں گے ۔ اگر آپ چاہتے ہیں کہ ہم سکون سے رہیں اور ہمارے بچے ان سفاک دہشت گردوں سے محفوظ رہیں تو اس کے لیے ضروری ہے کہ ہم چند چیزوں کو اپنی زندگی کا معمول بنا لیں ۔ جس کی تیاری آپ سب کو میرے ساتھ مل کر کرنی ہے اور اس قومی کام میں سب نے بڑھ چڑھ کر حصہ لینا ہے اور ہر شخص کو دہشتگردی کے ناسور کو ختم کرنے میں اپنا اپنا کردار ادا کرنا ہو گا ۔ جیسا کہ ہم جانتے ہیں سکول پر حملہ کر کے دہشتگردوں نے ثابت کر دیا ہے کہ یہ درندے ہمیں تعلیم سے دور رکھنا چاہتے ہیں اور جہالت سے بڑی کوئی لعنت نہیں ۔ ہمیں ان سے بدلہ لینے کے لیے صرف یہ کرنا ہے کہ اپنی قوم کو جہالت کے اندھیروں سے نکالنا ہے اور علم کی روشنی کو ملک کے کونے کونے میں پھیلانا ہے ۔ علم کے راستے میں آنے والی ہر رکاوٹ کو دور کرنا ہے ۔ پہل میں کرتی ہوں اور اس کام کے لیے میں اپنے گھر میں ایک آگاہی سنٹر بناتی ہوں جو دوسرے مرد و خواتین کو ناگہانی حالات سے مقابلہ کرنے کے لیے ہر طرح کی ضروری معلومات دے گا ۔ تاہم انفرادی طور پر ہم یہ کر سکتے ہیں کہ : اپنے محلے ، قصبے اور ٹاؤن کی سطح پر اپنی مدد آپ کے تحت سکولوں کی تعمیر و مرمت کا کام کرنے کی کوشش کریں جن سکولوں میں مناسب چار دیواری نہیں اسے بنانے کی کوشش کریں ۔ سکولوں کے گردونواح پر نظر رکھیں نیز مشکوک شخص ، چیز اور لاوارث سامان پر بھی نظر رکھیں ۔ سکول کے اوقات کار میں کسی اجنبی شخص کو بغیر تحقیق سکول کی طرف نہ آنے دیں ۔ اپنے محلے اور قصبے میں داخل ہونے والے ہر اجنبی شخص کی چھان بین کریں ۔ اپنے محلے اور قصبے میں داخل ہونے والے ہر مشکوک پھیری اور ٹھیلے والے کو چیک کریں ۔ ایمرجنسی سے نمٹنے کے لیے کن اہم فون نمبرز پر رابطہ کرنا ہے اس کا بورڈ تقریبا ہر محلے میں نمایاں جگہ پر لگائیں ۔ ہر محلے اور قصبے کے دُکاندار اپنی اپنی دکان کھولنے سے پہلے اردگرد کا جائزہ لیں کہ کوئی مشکوک چیز مثلاً سائیکل ، موٹرسائیکل یا گاڑی وغیرہ لاوارث تو نہیں کھڑی اگر ہے تو فوراً اطلاع دیں ۔ کرایہ دار اور گھریلو ملازم کو رکھنے سے پہلے متعلقہ تھانوں میں ان کے شناختی کارڈ وغیرہ کی جانچ پڑتال اور اندراج لازمی کروائیں ۔ ہر محلے اور قصبے میں ایسے آگاہی سنٹر ہوں جو لوگوں کو ناگہانی حالات سے نمٹنے کے لیے ضروری تربیت دیں ۔ اس سلسلے میں تربیت یافتہ لوگ آگے بڑھیں مثلا ریٹائرڈ فوجی ، پولیس وغیرہ کے لوگ ۔ بی جی نے لمبی سانس لے کر پھر کہا دہشتگردی اور قتل عام سے ڈر کر خاموشی اختیار کرنے کی بجائے اس ظلم کے خلاف ہر سطح پر آواز بلند کر کے ہمیں اپنے زندہ ہونے کا ثبوت دینا ہو گا ۔ اگرچہ حکومت ان سے نمٹنے کے لیے ضروری اقدامات اٹھا رہی ہے ۔ تاہم پھر بھی ہمیں یہ دیکھنا ہو گا کہ ہم اپنی مدد آپ کے تحت کیا کچھ کر سکتے ہیں ہمیں اپنے گھریلو ماحول کو بہتر بنانا ہو گا تاکہ بچوں کو حب الوطن اور باعمل انسان بنا سکیں ۔ بچوں کو گھریلو سطح پر ہی ایک دوسرے کا احترام سکھانے کی کوشش تیز کرنا ہو گی اور ہمیں خود اس کی عملی تصویر بننا ہو گا ۔ ہمیں اپنے ہمسایوں سے تعلقات بہتر بنانے ہوں گے اور ایک دوسرے کے دکھ درد میں عملاً شریک ہونا ہو گا ۔ ہمیں ایک دوسرے کے نظریات اور عقائد کا اتنا ہی احترام کرنا ہو گا جتنا ہم اپنے نظریات و عقائد کا کرتے ہیں ۔ آپس میں محبت ، رواداری اور برداشت کے جذبات کو فروغ دینا ہو گا ۔ بحیثیت پاکستانی ہم سب پر فرض ہے کہ ہم ہر پاکستانی کے جان و مال کو محفوظ بنائیں ۔ اس بات کا خصوصی خیال رکھیں کہ تمام محلوں اور قصبوں میں موجود مختلف مذاہب کے ماننے والے اپنے اپنے عقائد کے مطابق اپنی مذہبی عبادات اور تہوار امن و سکون کے ساتھ منا سکیں ۔ ہر کوئی ایک دوسرے کی خوشی اور غم میں بڑھ چڑھ کر حصہ لے ۔ غریبوں اور ضرورت مندوں کی ہر ممکن مدد کرنے کی کوشش کریں ۔ یاد رکھیے کہ جب کبھی آپ کسی ایسی جگہ پر جائیں جہاں کی سیکورٹی پر لوگ متعین ہوں مگر وہ اپنے فرض سے غفلت کرتے ہوئے آپ کو توجہ سے چیک نہ کریں تو انھیں ایسا کرنے سے منع کریں اور ساتھ ہی ممکنہ حادثات سے اپنی اور دوسروں کی جان محفوظ کرنے کے لیے ان کی اس غفلت کی اطلاع متعلقہ لوگوں کو ضرور دیں ۔ ایسا کرنے سے ہم یقنینا خطرناک حادثات سے بچ سکتے ہیں ۔ مجھے امید ہے کہ اگر ہم اپنی مدد آپ کے تحت اپنے اپنے محلے قصبے اور ٹاؤن کی سطح پر کام کریں تو یقینا ہم دہشتگردی کی لعنت کو جڑ سے اکھاڑنے میں کامیاب ہو جائیں گے ۔","ہم نے اپنے پیارے وطن پاکستان کو بڑی قربانیاں دے کر بنایا ہے ۔ اس سرزمین پر رہنے والے سب لوگ ایک قوم ہیں اور انشاءاللہ ایک رہیں گے ۔ آئیے آج ہم آپ کو پاکستان کے ایک قصبے میں رہنے والی ایک بہادر ماں کا واقعہ سناتے ہیں ۔ ایک دن وہ اپنے کمرے میں آرام دہ کرسی پر بیٹھی کسی کام میں مصروف تھیں کہ اچانک ٹیلیوژن پر آنے والی ایک خبر سے پریشان ہو گئیں ۔ اس خبر میں سانحہ پشاور دکھایا جا رہا تھا جس میں دہشت گردوں نے ڈیڑھ سو کے لگ بھگ معصوم طالبعلم بچوں ، اساتذہ اور گارڈز کو شہید کر دیا تھا ۔ اس خبر میں شہید ہونے والے بچوں کی تصویریں دیکھ کر بی جان کے تمام دکھ پھر سے تازہ ہو گئے اور شہید ہونے والے بچوں میں انہیں اپنا بچہ احمد ہی نظر آ رہا تھا ۔ انہیں آج بھی وہ دن یاد تھا کہ کیسے انہوں نے اپنے چھوٹے سے بچے کو دن رات کی مشقتیں جھیل کر پالا تھا ۔ آخر وہ دن آ ہی گیا جب ان کا بیٹا احمد ایف ۔ اے کے بعد فوج میں بطور آفیسر منتخب کر لیا گیا ۔ اچانک احمد نے کہا : اماں جان میری کچھ ضروری چیزیں رہ گئی ہیں جو میں ساتھ والی مارکیٹ سے لے آتا ہوں ۔ ابھی اسے گئے تھوڑی دیر ہی ہوئی تھی کہ پورا قصبہ ایک زور دار دھماکے سے گونج اٹھا ۔ پھر کیا تھا ہر طرف افراتفری پھیل گئی ۔ احمد نے اپنی ہر چیز وہیں چھوڑی اور بڑی بہادری اور حوصلہ مندی سے دوسروں لوگوں کے ساتھ مل کر جلدی جلدی زخمیوں کو اٹھا کر ایمبولینس میں ڈالنے لگا ۔ فارغ ہونے کے بعد ابھی احمد پلٹنے ہی لگا تھا کہ ایک عورت کے کراہنے کی آواز آئی ۔ وہ اس آواز کی سمت بڑھا ، جیسے ہی وہ اس عورت کو سہارا دے کر ایمبولینس میں ڈالنے لگا ایک اور زور دار دھماکہ ہوا اور احمد بھی اس کی زد میں آ گیا ۔ آج سانحہ پشاور میں سکول پر حملے کے بعد نہ صرف بی جان بلکہ سب پر عیاں ہو گیا کہ ان درندوں کا اصل مقصد کیا ہے اور وہ کیا چاہتے ہیں ؟ بی جان نے سب سے پہلے قصبے کے تمام لوگوں کو ایک جگہ جمع ہونے کو کہا اور پھر آپس میں مشورے کے بعد بولیں : اب وقت آ گیا ہے کہ ان افراد کی پہچان قوم کے ہر بچے ، بوڑھے ، عورت اور ہر جوان کو کرنا ہے جنہوں نے ملک کے امن و امان کو داؤ پر لگایا ہوا ہے ۔ یاد رکھیے کہ جب کبھی آپ کسی ایسی جگہ پر جائیں جہاں کی سیکورٹی پر لوگ متعین ہوں مگر وہ اپنے فرض سے غفلت کرتے ہوئے آپ کو توجہ سے چیک نہ کریں تو انھیں ایسا کرنے سے منع کریں اور ساتھ ہی ممکنہ حادثات سے اپنی اور دوسروں کی جان محفوظ کرنے کے لیے ان کی اس غفلت کی اطلاع متعلقہ لوگوں کو ضرور دیں ۔ ایسا کرنے سے ہم یقنینا خطرناک حادثات سے بچ سکتے ہیں ۔ مجھے امید ہے کہ اگر ہم اپنی مدد آپ کے تحت اپنے اپنے محلے قصبے اور ٹاؤن کی سطح پر کام کریں تو یقینا ہم دہشتگردی کی لعنت کو جڑ سے اکھاڑنے میں کامیاب ہو جائیں گے ۔"
مرزا محمد سعید,"صبح اخباروں میں یہ خبر پڑھ کر دل دھک سے رہ گیا کہ پروفیسر مرزا محمد سعید کا آج سوئم ہے ۔ خاموش زندگی ! خاموش موت ! مرزا صاحب کی علالت مزاج یا مرض الموت کی اطلاع اس سے پہلے کہیں سے نہیں ملی ۔ حد یہ کہ پرسوں وہ رحلت فرما گئے اور اُن کے سیکڑوں دوستوں اور قدر دانوں کو اس سانحہ ارتحال کی خبر تک نہ ہوئی ۔ افسوس ! اتنا بڑا صاحب کمال ہم میں سے اُٹھ جائے اور اُس کی سناؤنی ہم تک نہ پہنچے ۔ کتنے بےخبر ہیں ہم لوگ زندہ قوموں کا یہ شعار نہیں ہوتا کہ اپنے اہل کمال سے غافل ہو جائیں ۔ ایسی غفلت مجرمانہ ہوتی ہے ۔ شاید یہ ہماری غفلت ہی کی سزا ہے کہ مرزا صاحب کو یوں ایکا ایکی ہم سے چھین لیا گیا ۔ عالم کی موت عالم کی موت ہوتی ہے ۔ ابھی ہم کو اس کا اندازہ نہیں ہو سکتا کہ مرزا صاحب کے رخصت ہو جانے سے ہمارا کتنا بڑا نقصان ہو گیا ہے ۔ اب ان کی عدم موجودگی رہ رہ کر ہمیں ان کی یاد دلائے گی اور وقت کے ساتھ اُن کی جدائی کا گھاؤ بڑھتا چلا جائے گا ۔ مرزا صاحب بہت ہی خاموش کام کرنے والوں میں سے تھے ، یعنی اتنے خاموش کہ خود اُن کے زمانے کے اکثر لوگ بھی ان کے علمی اور ادبی کارناموں سے واقف نہیں ہوئے ۔ دراصل خود مرزا صاحب شہرت سے گھبراتے تھے اور پبلک پلیٹ فارم پر آنا پسند نہیں کرتے تھے ، کام کرتے تھے ستائش کی تمنا اور صلے کی پروا سے بےنیاز ہو کر کام کرتے تھے اپنی تسکین کے لیے ۔ کام کرتے تھے اس لیے کہ انھیں کام کرنا ہوتا تھا ۔ فرمائشی کام انھوں نے ساری عمر نہیں کیے ۔ انھوں نے اب سے ۵۵ سال پہلے سر عبدالقادر کے رسالے مخزن میں مضامین لکھے ، مگر شیخ صاحب کی فرمائش پر نہیں ، بلکہ جب خود اُن کا جی لکھنے کو چاہا ۔ شیخ سر عبدالقادر ، معروف ادیب اور علامہ محمد اقبال کے گہرے دوست تھے ۔ مرزا صاحب کسی کو خوش کرنے کے لیے نہیں لکھتے تھے ۔ مرزا صاحب پیسے کے لیے بھی نہیں لکھتے تھے ۔ پیسے کی تو انھوں نے کبھی پروا نہیں کی ، بلکہ پیسے کے ذکر پر وہ چڑ جاتے تھے اور انھیں منانا مشکل ہو جاتا تھا ۔ لاہور کے اکثر پبلشروں نے مرزا صاحب سے کتابیں لکھوانی چاہیں اور بڑی بڑی رقمیں پیش کیں مگر مرزا صاحب نے انھیں ایک لفظ بھی لکھ کر نہیں دیا اور جب اپنا پہلا ناول یاسمین لکھا تو اپنے ایک شاگرد پبلشر کو بےمزو دے دیا ۔ اس کے کچھ عرصے بعد دوسرا ناول خواب ہستی لکھا ۔ اسے بھی بغیر کچھ لیے دیے چھپوا دیا ۔ ایک پبلشر صاحب لاہور سے دلی محض اس غرض سے آئے تھے کہ مرزا صاحب سے ناول لکھوائیں گے ۔ میں نے انھیں سمجھایا کہ مرزا صاحب نہیں لکھیں گے ، مگر وہ بڑے بڑے مصنفوں کو خرید چکے تھے ، نہ مانے ۔ بولے ہم انھیں ایک ناول کا ایک ہزار روپیا دیں گے تو وہ کیوں نہیں لکھیں گے ؟ یہ وہ زمانہ تھا کہ دو ڈھائی سو روپے میں اچھا خاصا ناول پبلشر کو مل جاتا تھا چناںچہ مجھے اپنے ساتھ لے کر مرزا صاحب کی خدمت میں حاضر ہوئے ۔ میں نے تعارف کرایا ۔ مرزا صاحب کا ماتھا ٹھنکا ۔ پبلشر صاحب نے چھوٹتے ہی ناول لکھنے کی فرمائش کی ۔ مرزا صاحب بڑے ٹھنڈے مزاج کے آدمی تھے ۔ بولے آپ میرے ناول کے پانچ ہزار دے دیں گے ، دس ہزار دے دیں گے ، مجھے یہ منظور نہیں ہے کہ جو کام کر رہا ہوں ، اُسے چھوڑ کر آپ کے لیے ناول لکھوں ۔ پانچ دس ہزار کی بات سن کر پبلشر صاحب کی سٹی گم ہو گئی اور دو چار منٹ پہلو بدل کر رخصت چاہی ۔ مرزا صاحب اس زمانے میں اپنی معرکتہ الآرا کتاب مذہب اور باطنیت لکھ رہے تھے ، جسے مکمل ہونے کے بعد ان کے دوست پروفیسر تاجور نجیب آبادی ان سے لے گئے اور لاہور سے وہ کتاب شائع ہوئی ۔ مرزا صاحب کا صرف یہی ایک علمی کارنامہ ہے ، مگر ایسا کارنامہ کہ اردو کی اگر سو عمدہ کتابیں چھانٹی جائیں تو ان میں مذہب اور باطنیت کو ضرور شریک کرنا پڑے گا ۔ مرزا صاحب دلی کے شرفا کے ایک متمول خاندان کے چشم و چراغ تھے ۔ تراہا بیرم خان سے آگے بڑھ کر ایک راستہ سیدھے ہاتھ کو مڑ جاتا ہے ، اسی کے نکڑ پر مرزا صاحب کا آبائی مکان تھا ۔ اسی علاقے میں سر سید احمد خاں کا قدیم مکان بھی تھا ۔ سر سید سے بھی مرزا صاحب کی عزیزداری تھی ، اور منشی ذکاء اللہ سے بھی ان کی قرابت داری ہو گئی تھی ۔ پچاس ساٹھ سال پہلے دلی کے مسلمان شرفا میں انگریزی تعلیم کو اچھی نظروں سے نہیں دیکھا جاتا تھا ، مگر سر سید نے مسلمانوں کے اس غلط نظریے کی بہت کچھ اصلاح کر دی تھی ۔ اسی زمانے میں دلی کے دو نوجوانوں نے اعلیٰ تعلیم حاصل کر کے علمی حلقوں میں نمود حاصل کی ۔ ایک پروفیسر مشتاق احمد زاہدی تھے اور دوسرے پروفیسر مرزا محمد سعید ۔ مرزا صاحب نے اس صدی کے آغاز میں لاہور کے گورنمنٹ کالج میں تعلیم حاصل کی ۔ ان کے استادوں میں علامہ اقبال بھی تھے ، جن سے اُن کے مخلصانہ تعلقات آخر دم تک قائم رہے ۔ انگریزی ادبیات میں ایم اے کی سند لینے کے بعد مرزا صاحب نے ۱۹۰۶ میں سال دو سال علی گڑھ میں پڑھایا اور اس کے بعد گورنمنٹ کالج لاہور ہی میں انگریزی کے پروفیسر ہو گئے ۔ پنجاب کے بیشتر اعلیٰ عہدے دار مرزا صاحب کے شاگرد تھے ۔ پطرس اور تاج نے بھی مرزا صاحب سے اکتساب علم کیا ۔ بعد میں پطرس خود انگریزی کے پروفیسر ہو گئے تھے مگر اپنی غیرمعمولی قابلیت و ذہانت کے باوجود مرزا صاحب کی علمیت کے آگے اپنے آپ کو ہیچ سمجھتے تھے ۔ میں نے بارہا پطرس کو مرزا صاحب کی خدمت میں حاضر ہوتے دیکھا ہے ۔ پطرس کو میں نے کسی اور کا اتنا ادب و احترام کرتے نہیں دیکھا ، یہاں تک کہ وائسرائے ہند کا بھی ۔ پطرس کے سلسلے میں دو ایک دلچسپ واقعات یاد آ گئے ۔ پطرس آل انڈیا ریڈیو کے ڈائریکٹر جنرل ہو گئے تھے ، مگر پرانے دوستوں سے رسم و راہ میں ذرا بھی فرق نہ آنے پایا تھا ۔ مرزا صاحب کو انھوں نے کسی نہ کسی طرح آمادہ کر لیا تھا کہ ریڈیو سے کبھی کبھی تقریر نشر کیا کریں ۔ دو ایک تقریروں کے بعد مرزا صاحب نے کانٹریکٹ واپس کرنے شروع کر دیے ۔ شدہ شدہ بات پطرس تک پہنچی ۔ حاضر ہو کر وجہ دریافت کی ۔ مرزا صاحب نے فرمایا تمھیں اصلاح دینے کے بعد مجھے یہ منظور نہیں کہ تمھارے شاگرد مجھے اصلاح دیں ۔ پطرس نے بڑی معذرت کی ، مگر مرزا صاحب آئیندہ نشر کرنے کے لیے آمادہ نہیں ہوئے ۔ اگلے دن دفتر میں قیامت آ گئی ۔ پورے اسٹاف کو جمع کر کے انھوں نے براڈ کاسٹنگ کے حسن اخلاق پر ایک طویل لکچر دیا ۔ بات تو کھل ہی گئی تھی ۔ سٹیشن ڈائریکٹر نے تقریروں کے انچارج کو بلا کر کہا کہ اگر اپنی خیر چاہتے ہو تو مرزا صاحب کو منا کر لاؤ اس کو معلوم نہیں تھا کہ مرزا صاحب پطرس کے استاد ہیں ۔ حسب دستور اپنی کارروائی دکھانے کے لیے اس نے ان کے مسودے میں سے دو ایک فقرے نکال دیے تھے ۔ ان فقروں کا نکالنا اس کا نوکری سے نکالے جانے کا پیش خیمہ ہو گیا ۔ بھاگا مرزا صاحب کی خدمت میں ، معافی مانگی ، ہاتھ جوڑے ، مرزا صاحب نہ مانے ، بولا تو حضرت ! میری نوکری گئی ۔ بال بچے بھوکے مریں گے اور آپ کو دعائیں دیں گے ۔ مرزا صاحب کے کان کھڑے ہوئے ، بولے یہ تو میں نہیں چاہتا ۔ اس نے کہا اگر آپ یہ نہیں چاہتے تو اس کانٹریکٹ پر دستخط کیجیے ۔ مرزا صاحب نے فورا دستخط کر دیے ۔ جنگ کے زمانے میں حسن اتفاق سے دلّی میں لاہور کے بیشتر ادیب اور شاعر ریڈیو میں یا دوسرے سرکاری محکموں میں جمع ہو گئے تھے ۔ پطرس کی تحریک پر ایک محدود ادبی حلقہ قائم کیا گیا ، جس میں ڈاکٹر تاثیر فیض احمد فیض ، حامد علی خاں حمید احمد خاں ، چراغ حسن حسرت محمود نظامی ، غلام عباس ، انصار ناصری وغیرہ شریک کیے گئے تھے ۔ ہر مہینے اس کا ایک جلسہ ہوتا تھا ، کبھی پطرس کے گھر پر اور کبھی ڈاکٹر تاثیر کے گھر پر ۔ اس میں ایک مقالہ کسی ادبی موضوع پر پڑھا جاتا اور اس پر گفتگو ہوتی ۔ ایک جلسے میں محمود نظامی نے مقالہ پڑھا ۔ اس میں مرزا صاحب بھی تشریف لائے تھے ۔ ڈاکٹر تاثیر نے گفتگو کا آغاز کیا ۔ پطرس خاموش رہے ۔ مرزا صاحب سے درخواست کی گئی کہ کچھ فرمائیں ۔ مرزا صاحب بحث مباحثے کو ناپسند کرتے تھے ، اس لیے بڑی محتاط رائے دیتے تھے ۔ انداز کچھ ایسا ہوتا تھا نہیں یہ بات تو نہیں مگر خیر ایسا بھی ہوتا ہے ۔ پطرس کو شوخی سوجھی ۔ فیض کو اشارہ کیا ۔ وہ مرزا صاحب سے زیادہ واقف نہیں تھے ، بات کاٹ کر فورا شروع ہو گئے ۔ یہ تو آپ کو معلوم ہی ہو گا کہ رومی تہذیب یونانی تہذیب کے بعد اُبھری ؟ اتنا تو ان کا کہنا اور مرزا صاحب کا جلال میں آجانا جی ہاں میں یہ جانتا ہوں اور یہ بھی جانتا ہوں پرانی تہذیبوں کی تاریخ کا ایک دریا تھا کہ اٹھا چلا آتا تھا ۔ اس دن مجھے بھی اندازہ ہوا کہ مرزا صاحب کے سینے میں علم کی کتنی دولت بھری پڑی ہے ۔ فیض پشیمانی سے بار بار مرزا صاحب کی طرف دیکھتے تھے ۔ پطرس دل ہی دل میں ہنس رہے تھے کہ دیکھا اسے کہتے ہیں علم کا سمندر ۔ ہم سب دم بخود ساکت بیٹھے مرزا صاحب کو آنکھیں پھاڑے دیکھ رہے تھے ۔ پطرس نے مرزا صاحب کے جلال کو ختم کرنے کے لیے فورا چائے کا سامان رکھوانا شروع کر دیا اور خدا خدا کر کے مرزا صاحب کا جلال رفع ہوا ۔ مرزا صاحب گھنٹوں مطالعہ کرتے تھے ۔ اُن کے کتب خانے میں ہر علم کی کتاب موجود تھی ۔ ملازمت درس و تدریس ہی کی تھی ، اس لیے نئی سے نئی کتاب پڑھتے رہتے تھے ۔ فرماتے تھے کہ اگر میں اتنا مطالعہ نہ کروں تو ان انگریز پروفیسروں کے آگے کیسے ٹھہر سکتا ہوں ؟ پنشن لینے کے بعد بھی اُن کا واحد مشغلہ مطالعہ کتب ہی رہا ۔ ان کا یہ شغل اب تک جاری تھا ۔ پنشن کا بڑا حصہ کتابیں خریدنے میں صرف کر دیتے تھے ۔ مرزا صاحب کی زندگی بڑی سیدھی سادی تھی ۔ کروفر یا ٹھاٹ باٹ سے کبھی نہیں رہے ۔ گھر کی سواری ہم نے ان کے پاس کبھی نہیں دیکھی ۔ معدے کے مریض تھے ۔ پیدل زیادہ چلتے تھے ۔ صبح ٹہلنے ضرور جاتے تھے ۔ رات کو جلدی سو جاتے تھے ۔ کھیل ، تماشے ، سینما ، تھیڑ کچھ نہیں دیکھتے تھے ۔ خدا کے فضل سے گھر کا آرام انھیں میسر تھا ۔ اُن کی بیگم بھی ادبی ذوق رکھتی تھیں ۔ دو ایک ناول ان کے بھی شائع ہو چکے ہیں ۔ اولاد سعادت مند ، بیوی سلیقہ شعار ، پنشن اتنی کہ بڑھاپے میں کسی کی محتاجی نہیں ۔ کھانا سادہ لباس ساده ، رہن سہن ساده ، پھر احتیاج ہو تو کس بات کی ؟ قلب مطمئنه کی دولت سے مالا مال تھے ۔ ریڈیو پاکستان کراچی سے ۱۲ سال پہلے ایک پروگرام دانش کدہ شروع کیا گیا تھا ، جس میں چار دانشور بلائے جاتے تھے اور سننے والوں کے سوالوں کے جواب فی البدیہ دیا کرتے تھے ۔ میں میر سوالات کی خدمت انجام دیتا تھا ۔ میں نے سوچا کہ مرزا صاحب اگر اس پروگرام میں شرکت فرمانا منظور کر لیں تو اس پروگرام کو چار چاند لگ جائیں چناںچہ میں مرزا صاحب کی خدمت میں حاضر ہوا ۔ عرض مدعا سن کر متبسم ہوئے ۔ فرمایا آدمی شہرت کے لیے کوئی کام کرتا ہے یا دولت کے لیے ۔ مجھے نہ اس کی ضروت ہے ، نہ اس کی میں نے قدری کر لی ، مرزا صاحب ٹس سے مس نہ ہوئے ۔ مرزا صاحب بہت قاعدے قرینے کے آدمی تھے ، جو کہ دیتے ، اس سے نہ پھرتے ۔ قیام پاکستان سے پہلے جب مسلم لیگ نے زور پکڑا تو مرزا صاحب نے سیاست میں بھی حصہ لینا شروع کر دیا اور صوبائی مسلم لیگ کے صدر منتخب ہوئے اور مسلم لیگ کاونسل کے ممبر بھی چنے گئے ۔ کراچی یونیورسٹی قائم ہوئی تو اس کے مشیر مقرر ہوئے اور جب پاکستانی ادبیوں کا گلڈ ۱۹۵۹ء میں بنایا گیا تو مرزا صاحب ہی نے اس کے پہلے اجلاس کی صدارت فرمائی ۔ مرزا صاحب بظاہر علیل نہیں معلوم ہوتے تھے ۔ اکہرا ڈیل ، اجلا رنگ ، کشادہ پیشانی گھنی بھنوں کے سائے میں بڑی بڑی روشن آنکھیں ، رخساروں کی ہڈیاں اُبھری ہوئیں ، کترواں مونچھیں ، ہنستے تو سامنے کے دو چار دانت ٹوٹے ہوئے نظر آتے مگر بُرے نہ لگتے تھے ۔ ڈاڑھی منڈی ہوئی ۔ دھان پان سے آدمی تھے ۔ ۳۰ ء میں جب میں نے انھیں پہلی دفعہ دیکھا تو ان کی عمر ۴۴ - ۴۵ سال کی تھی ۔ ۶۲ء میں جب وہ ۶۷ سال کے تھے تب بھی وہ ویسے کے ویسے ہی تھے ۔ انھیں زمانے کا شکوہ یا صحت کی شکایت کرتے کبھی نہیں سنا ۔ ہنس ہنس کر باتیں کرتے رہتے تھے ۔ سنا ہے کہ دلی کے جن دو چار نوجوانوں نے سب سے پہلے سوٹ پہننا شروع کیا ، ان میں سب سے نفیس مرزا صاحب ہی کا ہوتا تھا مگر میں نے پچھلے ۳۲ سال میں انھیں ہمیشہ شیروانی ہی پہنے دیکھا ۔ انگریزی ان کا اوڑھنا بچھونا مگر رعب گانٹھنے کے لیے کبھی انگریزی میں بات نہیں کرتے تھے ، بلکہ ان کی گفتگو میں انگریزی کے الفاظ بالکل نہیں آنے پاتے تھے ۔ چالیس سال کی عمر کے بعد ہی ان کے دونوں ہاتھوں میں رعشہ آ گیا تھا اس لیے لکھنے میں انھیں زحمت ہوتی تھی ۔ خوش اخلاق اور خوش مزاج آدمی تھے مگر زیادہ دوست بنانے کے قائل نہیں تھے ۔ آپ بھلے اور اپنا گھر بھلا۔ موت برحق ہے ۔ مرنا سب کو ہے مگر مرنے مرنے میں فرق ہوتا ہے ۔ مرزا صاحب نے خاصی عمر پائی مگر ان کی وفات کا صدمہ اس لیے زیادہ ہے کہ ایسے قابل ، ایسے شریف اور ایسے وضعدار لوگ زمانہ اب پیدا نہیں کرے گا ۔ افسوس کہ پروفیسر مرزا محمد سعید اب وہاں ہیں ، جہاں ہماری نیک آرزویں رہتی ہیں ۔ ایسی جامع العلوم ہستی سے محروم ہونے کا ہمیں جتنا بھی غم ہو کم ہے ۔","صبح اخباروں میں یہ خبر پڑھ کر دل دھک سے رہ گیا کہ پروفیسر مرزا محمد سعید کا آج سوئم ہے ۔ انھوں نے اب سے ۵۵ سال پہلے سر عبدالقادر کے رسالے مخزن میں مضامین لکھے ، مگر شیخ صاحب کی فرمائش پر نہیں ، بلکہ جب خود اُن کا جی لکھنے کو چاہا ۔ شیخ سر عبدالقادر ، معروف ادیب اور علامہ محمد اقبال کے گہرے دوست تھے ۔ ایک پبلشر صاحب لاہور سے دلی محض اس غرض سے آئے تھے کہ مرزا صاحب سے ناول لکھوائیں گے ۔ بولے آپ میرے ناول کے پانچ ہزار دے دیں گے ، دس ہزار دے دیں گے ، مجھے یہ منظور نہیں ہے کہ جو کام کر رہا ہوں ، اُسے چھوڑ کر آپ کے لیے ناول لکھوں ۔ سر سید سے بھی مرزا صاحب کی عزیزداری تھی ، اور منشی ذکاء اللہ سے بھی ان کی قرابت داری ہو گئی تھی ۔ انگریزی ادبیات میں ایم اے کی سند لینے کے بعد مرزا صاحب نے ۱۹۰۶ میں سال دو سال علی گڑھ میں پڑھایا اور اس کے بعد گورنمنٹ کالج لاہور ہی میں انگریزی کے پروفیسر ہو گئے ۔ پطرس اور تاج نے بھی مرزا صاحب سے اکتساب علم کیا ۔ مرزا صاحب کو انھوں نے کسی نہ کسی طرح آمادہ کر لیا تھا کہ ریڈیو سے کبھی کبھی تقریر نشر کیا کریں ۔ دو ایک تقریروں کے بعد مرزا صاحب نے کانٹریکٹ واپس کرنے شروع کر دیے ۔ مرزا صاحب نے فرمایا تمھیں اصلاح دینے کے بعد مجھے یہ منظور نہیں کہ تمھارے شاگرد مجھے اصلاح دیں ۔ اگلے دن دفتر میں قیامت آ گئی ۔ بھاگا مرزا صاحب کی خدمت میں ، معافی مانگی ، ہاتھ جوڑے ، مرزا صاحب نہ مانے ، بولا تو حضرت ! میری نوکری گئی ۔ بال بچے بھوکے مریں گے اور آپ کو دعائیں دیں گے ۔ مرزا صاحب نے فورا دستخط کر دیے ۔ پطرس کی تحریک پر ایک محدود ادبی حلقہ قائم کیا گیا ، جس میں ڈاکٹر تاثیر فیض احمد فیض ، حامد علی خاں حمید احمد خاں ، چراغ حسن حسرت محمود نظامی ، غلام عباس ، انصار ناصری وغیرہ شریک کیے گئے تھے ۔ ریڈیو پاکستان کراچی سے ۱۲ سال پہلے ایک پروگرام دانش کدہ شروع کیا گیا تھا ، جس میں چار دانشور بلائے جاتے تھے اور سننے والوں کے سوالوں کے جواب فی البدیہ دیا کرتے تھے ۔ کراچی یونیورسٹی قائم ہوئی تو اس کے مشیر مقرر ہوئے اور جب پاکستانی ادبیوں کا گلڈ ۱۹۵۹ء میں بنایا گیا تو مرزا صاحب ہی نے اس کے پہلے اجلاس کی صدارت فرمائی ۔ ۳۰ ء میں جب میں نے انھیں پہلی دفعہ دیکھا تو ان کی عمر ۴۴ - ۴۵ سال کی تھی ۔ ۶۲ء میں جب وہ ۶۷ سال کے تھے تب بھی وہ ویسے کے ویسے ہی تھے ۔  سنا ہے کہ دلی کے جن دو چار نوجوانوں نے سب سے پہلے سوٹ پہننا شروع کیا ، ان میں سب سے نفیس مرزا صاحب ہی کا ہوتا تھا مگر میں نے پچھلے ۳۲ سال میں انھیں ہمیشہ شیروانی ہی پہنے دیکھا ۔ ایسی جامع العلوم ہستی سے محروم ہونے کا ہمیں جتنا بھی غم ہو کم ہے ۔"
نظریہ پاکستان,"مسلمانوں نے ہمیشہ رواداری کو اپنا شیوہ بنایا ہے لیکن جب کفر والحاد غلبہ حاصل کرنا چاہتا ہے تو مسلمان اس کے مقابلے کے لیے ڈٹ کر کھڑا ہو جاتا ہے ۔ بادشاہ اکبر کی بےجا رواداری اور ملکی سیاست میں ہندوؤں کے عمل دخل کی وجہ سے ملک میں کافرانہ طور طریقے اس قدر رائج ہو گئے تھے کہ مسلمانوں کی آزادی خود ان کے دینی معاملات میں بھی ختم ہو گئی تھی ۔ چناںچہ اکبر کے آخری دور میں اسلام کی سربلندی کے لیے حضرت مجدد الف ثانی کھڑے ہوئے ۔ آپ نے جہانگیر کے زمانے میں محض دین کی خاطر قیدوبند کی سختیاں جھیلیں اور اسلامی قدروں کو نئے سرے سے فروغ دیا ۔ ان کے اثر سے شاہ جہاں اور اس کے بعد اس کا بیٹا اورنگزیب ، دین کا خادم بنا لیکن اورنگزیب کے بعد ہی اس کے بیٹوں کے باہمی نفاق اور کمزوری کی وجہ سے مغلیہ سلطنت کا زوال شروع ہو گیا ۔ مرہٹوں اور ہندوؤں کے کئی گروہوں نے سر اٹھایا ۔ انگریزوں نے اپنے قدم جمائے اور ملک میں انتشار پھیل گیا لیکن ایسے گئے گزرے حالات میں بھی قوم کو فروغ دینے اور اسلام کو سر بلند کرنے کے لیے کوششیں جاری رہیں ۔ چنانچہ میسور کے سلطان حیدر علی اور اس کے بیٹے سلطان ٹیپو نے نہ صرف ہندوؤں اور انگریزوں کا مقابلہ کیا بلکہ افغانستان ، ترکی اور پھر فرانس کو بھی اپنے ساتھ شامل کرنے کی کوشش کی لیکن ملک کے دوسرے سرداروں نے ساتھ نہیں دیا اور انھیں کامیابی حاصل نہ ہو سکی ۔ اسی زمانے میں شاہ ولی اللہ دہلوی اور ان کے صاحبزادوں نے مسلمانوں کی اخلاقی اور معاشرتی برائیوں کو دور کرنے کی تحریک شروع کی ۔ پھر ان کے پوتے شاہ اسمعیل نے اپنے مرشد سید احمد بریلوی کے ساتھ اسلامی اصولوں کو دوبارہ رائج کرنے اور ملک کو غلامی سے آزاد کرانے کی کوشش میں ۱۸۳۱ء میں اپنی جانیں قربان کر دیں ۔ تاہم انھوں نے مسلمانوں کے دلوں میں جوش اور ولولہ پیدا کر دیا تھا ۔ چناںچہ ۱۸۵۷ء کی جنگ آزادی میں مسلمانوں نے پھر اپنے قدم جمانے کی کوشش کی لیکن انگریزی اقتدار مستحکم ہو چکا تھا ، اس لیے انھیں کامیابی نہ ہو سکی ۔ اس زمانے میں سر سید نے مجبوراً انگریزوں سے مفاہمت کو غنیمت جانا اور مسلمان قوم کی اخلاقی اور تہذیبی اصلاح پر توجہ دی اور ان کے دلوں سے احساس کمتری کو دور کرنے کی کوشش بھی کی ۔ ۱۸۸۵ء میں ہندوؤں نے کانگریس کی بنیاد ڈالی اور ظاہر یہ کیا کہ وہ ملک کی تمام قوموں کو ان کے حقوق دلوائیں گے لیکن بعد میں پتا چلا کہ وہ صرف اپنے حقوق کا تحفظ چاہتے ہیں ۔ انھوں نے مسلمانوں کو ان کے کاروبار سے محروم کرنے کی کوشش کی اور وہ سرکاری ملازمتوں پر بھی قابض ہو گئے ۔ نیز انھوں نے مسلمانوں کی مشترکہ زبان اردو کے مقابلے میں ہندی کو قائم کر دیا ۔ سر سید نے مسلمانوں کو ہندوؤں کی کانگریس اور ان کی سیاست سے علیحدہ کرنے کی کوشش کی اور ان کے ایک دوست مولانا محمد قاسم نے دیوبند میں مسلمانوں کی دینی تعلیم کی طرف توجہ دی ۔ پھر سر سید کے ایک رفیق نواب وقار الملک نے ۱۹۰۶ء میں کل ہند مسلم لیگ کے نام سے مسلمانوں کی ایک الگ تنظیم کی بنیاد ڈالی ۔ یہ تنظیم ڈھاکے میں قائم ہوئی تھی ، جہاں ہندوؤں نے سازش کر کے مسلمانوں کو زک پہنچانے کے لیے مشرقی بنگال اور آسام کا وہ صوبہ جس میں مسلمانوں کی اکثریت تھی ختم کر دیا ۔ 1911 ء میں اسی علاقے کو پھر بنگال میں شامل کر دیا ۔ اسی زمانے میں پہلی جنگ عظیم چھڑ گئی جس میں انگریز کا مقابلہ جرمنی سے ہوا اور ترکی نے جرمنی کا ساتھ دیا ۔ ہندوستان کے مسلمان چوںکہ ترکی کے سلطان کو حجاز کی خدمت کرنے کی وجہ سے خلیفہ اسلام سمجھتے تھے ، اس لیے انھوں نے مالی اور طبی امداد بہم پہنچائی ، جس کی وجہ سے حکومت برطانیہ کو مسلمانوں سے عناد پیدا ہو گیا لیکن اُنھوں نے یہاں کے مسلمانوں سے وعدہ کیا کہ اگر ہم کو اس جنگ میں فتح حاصل ہو گی تو ہم کسی طرح بھی ترکی کو مزید نقصان نہیں پہنچائیں گے ۔ یہ وعدہ محض فریب تھا چناںچہ جب انگریزوں کو فتح حاصل ہوئی تو وہ اپنے وعدے سے پھر گئے اور اُنھوں نے ترکی کی وسیع سلطنت کے ٹکڑے ٹکڑے کر دیے ۔ یہاں کے مسلمانوں کو اس فریب کی وجہ سے بہت تکلیف پہنچی اور اُنھوں نے خلافت کے تحفظ کے لیے مولانا محمد علی جوہر اور ان کے بڑے بھائی مولانا شوکت علی کی رہنمائی میں تحریک خلافت شروع کی ۔ اس زمانے میں ہندوؤں نے مسلمانوں کو ہندو بنانے کے لیے شدھی کی تحریک شروع کی اور ان کو ختم کرنے کے لیے سنگھٹن کی تحریک بھی شروع کی پھر ۱۹۲۸ء میں کانگریس نے جو نہرور پورٹ شائع کی ، اس میں مسلمانوں کے لیے علیحدہ نمایندگی کا اصول ، جو وہ بارہ سال پہلے تسلیم کر چکی تھی ، بالکل نظر انداز کر دیا ۔ پھر تو مسلمانوں میں بڑا جوش پیدا ہوا اور انھیں یقین ہو گیا کہ چوںکہ ان کا دین ، ان کی تہذیب اور ان کی معاشرت سب کچھ غیرمسلموں سے مختلف ہے ، اس لیے کسی حالت میں ہندوؤں سے تعاون نہیں ہو سکتا ۔ چناںچہ ۱۹۳۰ء میں مسلم لیگ کے الہ آباد والے اجلاس میں علامہ اقبال نے مسلمانوں کے لیے ایک علیحدہ وطن ( پاکستان ) بنانے کی تجویز پیش کی ۔ چار سال کے بعد جب قائداعظم محمد علی جناح نے مسلم لیگ کی صدارت کا مستقل طور پر عہدہ قبول کیا تو انھوں نے اس تجویز کو عملی جامہ پہنانے کی کوشش شروع کر دی ۔ آخرکار ۲۳ مارچ ۱۹۴۰ء کو انھوں نے لاہور کے اجلاس میں واضح طور پر اعلان کر دیا کہ جن علاقوں میں مسلمانوں کی اکثریت ہے ، وہاں ایک آزاد مسلم ریاست قائم کی جائے ۔ اس اعلان کو قرارداد پاکستان کہتے ہیں ، جس کی رو سے مسلمانوں کی آزاد اور خود مختار حکومت قائم کرنے کا فیصلہ ہوا ۔ یہاں یہ سمجھ لینا ضروری ہے کہ دنیا میں قومیت کی تشکیل کی دو بنیادیں ہیں ایک وہ جو مغربی مفکرین نے قائم کی ہے ۔ دوسری وہ جو رسول مقبول صلی اللہ علیہ وآلہ وسلم کی قائم کی ہوئی ہے ۔ اہل مغرب نے خاندانی نسلی اور قبائلی بنیادوں میں ذرا وسعت پیدا کر کے قومیت کی بنیادیں جغرافیائی حدود پر استوار کیں اور کہا کہ قوم وطن سے بنتی ہے ۔ اس نظریے کی وجہ سے دنیا کے انسانوں کے درمیان تباہی کا جو دروازہ کھلا ، وہ دو عالمی جنگوں کے ہونے سے بخوبی ظاہر ہے ۔ یہ وطنی قومیت ہی کی بنیاد پر لڑی گئی تھیں اور یہ وطنی قومیت جنوبی ایشیا کے مسلمانوں کو تحفظ دینے میں تو بالکل ہی ناکام تھی ، کیوںکہ جنوبی ایشیا کے مسلمان اس نظریے کے تحت ایک مجبور اقلیت بن جاتے ۔ قومیت کی دوسری بنیاد وہ ہے جو رسول مقبول صلی اللہ علیہ وآلہ وسلم نے ملت اسلامیہ کی تشکیل کرتے وقت قائم فرمائی اور جو مغرب کے تصور قومیت سے جدا ہے ، جیسا کہ علامہ اقبال نے بھی فرمایا ہے اپنی ملت پر قیاس اقوامِ مغرب سے نہ کر خاص ہے ترکیب میں قوم رسول ہاشمی ان کی جمعیت کا ہے ملک و نسب پر انحصار قوت مذہب سے مستحکم ہے جمعیت تری مسلمانوں کی قومیت ایک نظریاتی قومیت ہے جو لا الہ الا اللہ پر قائم ہے ، یعنی یہ کہ نسل ، رنگ اور وطن کی بنیاد پر نہیں بلکہ ایک نظریے، ایک عقیدے ، ایک کلمے کی بنیاد پر وجود میں آئی ہے اور اس نظریاتی پہلو کو نمایاں کرنے کے لیے اسے ملت کہا گیا ہے ۔ ایسی نظریاتی قومیت میں ہر نسل ، ہر رنگ اور ہر جغرافیائی خطے کے لوگوں کے لیے جگہ ہوتی ہے اور حقیقت یہ ہے کہ جنوبی ایشیا کے مسلمانوں کو ، جن میں ہر نسل ، ہر رنگ اور مختلف جغرافیائی خطوں کے لوگ شامل تھے ، ایک ایسی قوم کے ماتحت اقلیت بن کر رہنا منظور نہ تھا جو اسلامی قومیت کے برعکس ذات پات ، چھوت چھات اور بت پرستی کے بندھنوں میں جکڑی ہوئی تھی ۔ چناںچہ انھوں نے اپنی جداگانہ قومیت یعنی اسلامی قومیت کی بنیاد پر اپنے لیے ایک جدا وطن کا مطالبہ کیا ، جس میں وہ اپنے عقیدے ، اپنے نظریہ زندگی ، اپنے طرز معاشرت کے مطابق زندگی بسر کر سکیں اور ایک مسلمان کی حیثیت سے دور جدید کے چیلنج کا مقابلہ کر کے اپنے مستقبل کو سنوار سکیں ۔ ہمیں اس بات کو بھی اچھی طرح ذہن نشین کر لینا چاہیے کہ نظریہ پاکستان میں اسلامی زندگی اور قدروں کا تصور بنیادی حیثیت رکھتا ہے ۔ اخوت ، مساوات ، عدل ، دیانت ، خدا ترسی ، انسانی ہمدردی اور عظمت کردار کے بغیر نظریہ پاکستان کو فروغ نہیں ہو سکتا ۔ نظریہ پاکستان کا مقصد محض ایک حکومت قائم کرنا نہیں تھا کیوںکہ مسلمانوں کی حکومتیں ایشیا اور افریقہ میں پہلے سے موجود تھیں ۔ نظریہ پاکستان کا مقصد اسلامی اصولوں کی ترویج و اشاعت اور اہل عالم کے لیے مثالی ملک کا نمونہ فراہم کرنا ہے ۔ پاکستان قائم کرنے کا فیصلہ ہندوؤں کو بہت ناگوار گزرا ۔ اُنھوں نے پوری کوشش کی کہ یہ مملکت قائم نہ ہونے پائے ۔ ان کے پاس دولت اور طاقت تھی ۔ جنوبی ایشیا میں ان کی اکثریت تھی لیکن چوںکہ قیام پاکستان کا مطالبہ حق اور انصاف پر مبنی تھا اس لیے حکومت برطانیہ کو مجبور ہونا پڑا اور قائداعظم محمد علی جناح کی پرخلوص قیادت مسلمانوں کے یقین ، اتحاد اور عمل پیہم کی وجہ سے ۱۴ اگست ۱۹۴۷ء کو پاکستان معرض وجود میں آ گیا ۔ پاکستان نے اپنے قیام سے اب تک بڑی ترقی کی ہے اور اس کا شمار دنیا کے اہم ملکوں میں ہوتا ہے ۔ اگر ہم یہ چاہتے ہیں کہ پاکستان اور زیادہ ترقی کرے اور ہمیشہ ترقی کرے تو ہمیں نظریہ پاکستان کو ہر وقت پیش نظر رکھنا پڑے گا ۔ اس کی بدولت ہم پاکستان کو زیادہ مستحکم اور شاندار بنا سکتے ہیں ۔ نظریہ پاکستان کا مقصد پاکستان کو ایک اسلامی اور فلاحی مملکت بناتا ہے ۔ ہمیں ایسا کوئی قدم نہیں اُٹھانا چاہیے ، جس کی وجہ سے خدا اور اس کے رسول صلی اللہ علیہ و آلہ وسلم کے سامنے شرمندہ ہونا پڑے ۔ ہمارا جینا اور مرنا پاکستان کے لیے ہونا چاہیے ۔ قومی مفاد کے سامنے ذاتی مفاد کو دل سے نکال دینا چاہیے ۔ ہر قسم کی گروہ بندی سے بالاتر ہو کر تمام پاکستانیوں کی فلاح و بہبود کی کوشش کرنا نظریہ پاکستان کو فروغ دینا ہے ۔ اگر ہم نے نظریہ پاکستان کو پیش نظر رکھا اور اپنی سیرت اور کردار کو اس کے مطابق ڈھالنے کی کوشش کی تو دنیا کی دوسری قوموں میں بھی ہمیں امتیاز حاصل ہو گا اور ہم اسلامی اصولوں کی روشنی میں پاکستان کو توانا مستحکم ، شاندار اور پرعظمت بنانے میں پوری طرح کامیاب ہوں گے ، ان شاء اللہ ۔","مسلمانوں نے ہمیشہ رواداری کو اپنا شیوہ بنایا ہے لیکن جب کفر والحاد غلبہ حاصل کرنا چاہتا ہے تو مسلمان اس کے مقابلے کے لیے ڈٹ کر کھڑا ہو جاتا ہے ۔ چناںچہ اکبر کے آخری دور میں اسلام کی سربلندی کے لیے حضرت مجدد الف ثانی کھڑے ہوئے ۔ ان کے اثر سے شاہ جہاں اور اس کے بعد اس کا بیٹا اورنگزیب ، دین کا خادم بنا لیکن اورنگزیب کے بعد ہی اس کے بیٹوں کے باہمی نفاق اور کمزوری کی وجہ سے مغلیہ سلطنت کا زوال شروع ہو گیا ۔ چنانچہ میسور کے سلطان حیدر علی اور اس کے بیٹے سلطان ٹیپو نے نہ صرف ہندوؤں اور انگریزوں کا مقابلہ کیا بلکہ افغانستان ، ترکی اور پھر فرانس کو بھی اپنے ساتھ شامل کرنے کی کوشش کی لیکن ملک کے دوسرے سرداروں نے ساتھ نہیں دیا اور انھیں کامیابی حاصل نہ ہو سکی ۔ پھر ان کے پوتے شاہ اسمعیل نے اپنے مرشد سید احمد بریلوی کے ساتھ اسلامی اصولوں کو دوبارہ رائج کرنے اور ملک کو غلامی سے آزاد کرانے کی کوشش میں ۱۸۳۱ء میں اپنی جانیں قربان کر دیں ۔ چناںچہ ۱۸۵۷ء کی جنگ آزادی میں مسلمانوں نے پھر اپنے قدم جمانے کی کوشش کی لیکن انگریزی اقتدار مستحکم ہو چکا تھا ، اس لیے انھیں کامیابی نہ ہو سکی ۔  ۱۸۸۵ء میں ہندوؤں نے کانگریس کی بنیاد ڈالی اور ظاہر یہ کیا کہ وہ ملک کی تمام قوموں کو ان کے حقوق دلوائیں گے لیکن بعد میں پتا چلا کہ وہ صرف اپنے حقوق کا تحفظ چاہتے ہیں ۔ پھر سر سید کے ایک رفیق نواب وقار الملک نے ۱۹۰۶ء میں کل ہند مسلم لیگ کے نام سے مسلمانوں کی ایک الگ تنظیم کی بنیاد ڈالی ۔ 1911 ء میں اسی علاقے کو پھر بنگال میں شامل کر دیا ۔ اس زمانے میں ہندوؤں نے مسلمانوں کو ہندو بنانے کے لیے شدھی کی تحریک شروع کی اور ان کو ختم کرنے کے لیے سنگھٹن کی تحریک بھی شروع کی پھر ۱۹۲۸ء میں کانگریس نے جو نہرور پورٹ شائع کی ، اس میں مسلمانوں کے لیے علیحدہ نمایندگی کا اصول ، جو وہ بارہ سال پہلے تسلیم کر چکی تھی ، بالکل نظر انداز کر دیا ۔ چناںچہ ۱۹۳۰ء میں مسلم لیگ کے الہ آباد والے اجلاس میں علامہ اقبال نے مسلمانوں کے لیے ایک علیحدہ وطن ( پاکستان ) بنانے کی تجویز پیش کی ۔ آخرکار ۲۳ مارچ ۱۹۴۰ء کو انھوں نے لاہور کے اجلاس میں واضح طور پر اعلان کر دیا کہ جن علاقوں میں مسلمانوں کی اکثریت ہے ، وہاں ایک آزاد مسلم ریاست قائم کی جائے ۔ جنوبی ایشیا میں ان کی اکثریت تھی لیکن چوںکہ قیام پاکستان کا مطالبہ حق اور انصاف پر مبنی تھا اس لیے حکومت برطانیہ کو مجبور ہونا پڑا اور قائداعظم محمد علی جناح کی پرخلوص قیادت مسلمانوں کے یقین ، اتحاد اور عمل پیہم کی وجہ سے ۱۴ اگست ۱۹۴۷ء کو پاکستان معرض وجود میں آ گیا ۔"
پرستان کی شہزادی,"سیدانی بی کا ایک وقت میں بڑا دور دورہ تھا ۔ قلعے کی اچھی اچھی مغلانیاں ان کے سامنے کان پکڑتی تھیں ۔ محلات میں جہاں کوئی نیا جوڑا سلا ، کسی نئی وضع کی ٹکائی کا ذکر ہوا اور یہ بلائی گئیں ۔ شہر کی بیگمات میں بھی ان کے ہنر کی دھاک تھی ۔ سب انھیں آنکھوں پر بٹھاتے تھے ۔ آج پالکی چلی آ رہی ہے کہ بڑی سرکار نے بلایا ہے ۔ کل ڈولی کھڑی ہوئی ہے کہ نواب سلطان جہاں بیگم نے یاد کیا ہے ۔ نہ رات کو فرصت تھی نہ دن کو چین ۔ صبح کہیں مہمان ہیں تو شام کو کہیں لیکن رہے نام سائیں کا ۔ بڑھاپا آیا ، تو ہاتھ پاؤں نے جواب دے دیا ۔ آنکھیں دھندلا گئیں ۔ اب کون پوچھتا ؟ دنیا اور مطلب ۔ مطلب نہ رہا ، تو کیسی خاطرداری ؟ ہارے وقت کا کوئی ساتھی نہیں ۔ بےچاری کو ٹکڑے کا سہارا دینے والا بھی کوئی نہ تھا ۔ جب بہت پریشان ہوئیں تو پڑوس میں ایک میر صاحب رہتے تھے ، ان کی بیوی نے انھیں ترس کھا کر اپنے پاس رکھ لیا ۔ سنا ہے کہ یہ نہایت شریف گھرانے کی بیٹی تھیں ۔ مرہٹہ گردی میں ان کا خاندان تباہ ہو گیا ۔ برس دن کی بیاہی بیوہ ہو گئیں ۔ اس زمانے میں دوسری شادی کرنا بڑا عیب سمجھا جاتا تھا ۔ مغلانی کا پیشہ اختیار کر لیا اور اپنی ہنرمندی کی بدولت رنڈاپا گزار دیا ۔ جوانی تو عزت آبرو سے کٹ گئی ، خوب کمایا ، ہزاروں روپے انعام میں لیے ، مگر رکھنا نہ جانا ۔ دل کی حاتم اور طبیعت کی نرم تھیں اور پرانے شریفوں میں ایک یہی عیب ہوتا ہے کہ وہ وقت کی قدر نہیں کرتے ۔ خدا کی بےنیازی کو بھول جاتے ہیں ۔ بنے ہوئے زمانے میں بگڑنے کا خیال بھی نہیں آتا ۔ جانتے ہیں کہ یہی لہربہر رہے گی ۔ سیدانی بی بھی جوانی بھر اس غلط فہمی کا شکار رہیں ۔ بڑھاپے نے آن دبایا ۔ طاقتیں دغا دے گئیں ، تو آنکھیں کھلیں اور دوسروں کے سہارے پر زندگی کے اندھیرے دن پورے کرنے پڑے ۔ میر صاحب کے گھر والے چھوٹے سے لے کر بڑے تک سب کے سب انتہا سے زیادہ خوش مزاج اور خدا ترس تھے ۔ ہر ایک سیدانی بی کو خدا کا بھیجا ہوا مہمان سمجھ کر ان کے سامنے بچھا جاتا تھا ۔ سیدانی بی دو چار دن تو ذرا غمگین اور شرمندہ شرمندہ ہی رہیں پھر ان کا بھی دل کھل گیا اور اس طرح رہنے لگیں جیسے اپنے کنبے میں ۔ ہاتھ کانپتے تھے ، نگاہ موٹی ہو گئی تھی ، سوئی کا ناکا مشکل سے سوجھتا تھا لیکن ساری عمر محنت کر کے کھایا تھا ۔ پرائی روٹی مفت کیسے کھا سکتی تھیں ؟ صبح نماز پڑھ کر بچوں کو لے بیٹھتیں ۔ قرآن شریف پڑھاتیں نصیحتیں کیا کرتیں ۔ دوپہر کوسینا ، پرونا اور کاڑھنا سکھاتیں ۔ شام ہوتی تو باورچی خانے میں جا کر کھانا پکانے کی ترکیبیں بتاتیں ۔ عشا کی نماز سے فارغ ہو کر بڑے مزے کی کہانیاں سناتیں ۔ کہانیاں ایسی اچھی ہوتیں کہ بڑے بھی آ جاتے ۔ میر صاحب اور ان کی بیوی ، دونوں خوش تھے کہ سیدانی بی کو بچوں کی تربیت کے لیے خدا نے بھیج دیا ۔ ایسی شریف ، نماز روزہ کی پابند ، ہنرمند استانی صرف روٹیوں پر کہاں میسر آتی ہے ؟ بچے ایسے گرویدہ ہوئے کہ دن رات سیدانی بی کے پاس بیٹھے رہتے ۔ مشہور تھا کہ سیدانی بی پرستان میں بھی ہو آئی ہیں ۔ وہاں کے بادشاہ نے انھیں اپنی بیٹی کا جہیز ٹانکنے کے لیے بلایا تھا اور انھوں نے وہاں کئی دن رہ کر بڑے بڑے تماشے دیکھے ہیں ۔ گھروالوں کو یہ خبر تھی لیکن کبھی خیال نہیں آیا کہ سیدانی بی سے پوچھتے تو کیا بی ، سچ مچ تم پرستان گئی ہو ؟ شاباش تمھارا جگرا تم کو ڈر نہیں لگا ؟ ایک دن سردیوں کی رات تھی ۔ دالانوں کے پردے پڑے ہوئے تھے ، چھوٹے بچے لحافوں میں ڈبکے اور بڑے لڑکے ، لڑکیاں انگیٹھی کے چاروں طرف بیٹھے کہانی سن رہے تھے ، اتنے میں میر صاحب کی بیوی نماز وظیفے سے فارغ ہو کر آئیں ۔ اتفاق سے کہانی بھی انڈا شہزادی کی تھی ۔ جب یہ ذکر آیا کہ کانڑے دیو کی جو شہزادی پر نظر پڑی تو سوتی کو پلنگ سمیت اُڑا کر لے گیا ، کہنے لگیں سیدانی بی ! یہ جو لوگ کہتے ہیں کہ تمھیں بھی پرستان کے بادشاہ کا کوئی آدمی پرستان لے گیا تھا اور تم وہاں سے بڑا انعام و اکرام لائی تھیں ، کیا یہ سچ ہے ؟ سیدانی ہاں بیوی ، ہے تو سچ بلکہ کئی دفعہ جنوں اور پریوں نے مجھے بلایا ہے ۔ میر صاحب کی بیوی : اوئی ! اور تم بےدھڑک چلی گئیں ؟ سیدانی پہلی دفعہ تو مجھے دھوکے سے لے گئے تھے ۔ راستے میں جب بھید کھلا تو بہتیری ڈری ، لیکن کیا کرتی ، دل کو مضبوط کر لیا ۔ اللہ کو یاد کرتی ہوئی چلی گئی ۔ نہ جاتی یا روتی پیٹتی تو جانے کیا آفت آتی ۔ اس کے بعد جب گئی ہنسی خوشی گئی اور ہنسی خوشی آئی ۔ بیگم صدقے اپنے رسول صلی اللہ علیہ وآلہ وسلم کے ، اس پر ایمان رکھنے والے کا کہیں بال بیکا نہیں ہوا ۔ پرستان میں بھی میری وہ خاطریں ہوئیں کہ کیا کہوں ۔ میر صاحب کی بیوی کچھ بھی سہی ہوا ۔ میرا تو پتا پھٹ جاتا ۔ صورت دیکھتے ہی جان نکل جاتی ۔ سیدانی نہیں بی ۔ یہ سب کہنے کی باتیں ہیں ۔ ڈر کی باتوں سے ڈر لگا کرتا ہے ۔ جہاں ڈر سامنے آیا پھر کچھ بھی نہیں ۔ دیکھو بیماری سے لوگ کتنا بھاگتے ہیں اور جب بڑے سے بڑا دکھ بھی آ جاتا ہے تو سہنا ہی پڑتا ہے ۔ میر صاحب کی بیوی میں تو پھر کہوں گی کہ تم کو شاباش ہے ۔ صد رحمت اس پر جس نے تمھیں دودھ پلایا ۔ اچھا ہمیں بھی تو سناؤ کہ کیا ہوا تھا ۔ کیوں گئی تھیں ؟ پرستان کیسا ملک ہے ؟ وہاں کیا کیا دیکھا ؟ سیدانی وہ قصہ یاد آتا ہے ، تو کلیجے پر سانپ لوٹنے لگتا ہے ۔ پرستان کی شہزادی جس کے جوڑے ٹانکنے گئی تھی بہت سر ہوئی ۔ دوسری پریوں نے بھی منتیں کیں کہ سیدانی اماں ، یہیں رہ جاؤ ۔ دنیا میں اب تمھارا کون ہے ؟ مگر میں نے ایک نہ مانی ۔ مجھے بدنصیب کو تو اپنے جیسے انسانوں کی بےمروتیاں دیکھنی تھیں پرستان میں کیوں بستی ؟ وہ تو اللہ نے تمھارے دل میں رحم ڈال دیا جو گور گڑھے کا ٹھکانا ہو گیا ، ورنہ تیرے میرے دروں کی ٹھوکریں کھاتی پھرتی ۔ میر صاحب کی بیوی سیدانی بی سب اللہ کے ہاتھ میں ہے ۔ بندے میں کیا طاقت ہے کہ بھوکے کو دے یا پیٹ بھرے سے چھینے ؟ ہر ایک اپنی تقدیر کا کھاتا ہے ۔ ہماری کیا اصل کہ کسی کے ساتھ سلوک کریں ۔ وہ زبردستی ہم سے تمھاری خدمت کرا رہا ہے ۔ سیدانی خیر ، اب تم کو اپنی بیتی کہانی سناؤں ۔ بیگم یہ وہ دن تھے کہ نواب اعظم اللہ ولہ بہادر کی اکلوتی بیٹی کے بیاہ کی تیاری ہو رہی تھی ۔ مارا مار جوڑے سل رہے تھے ۔ اول اول تو مجھے رات دن وہیں رہنا پڑا ۔ کام ہلکا ہو گیا تو دن کو چلی جاتی اور شام کو اپنے گھر چلی آتی ۔ ایک روز جیسے بچے کتب سے بھاگتے ہیں ، میرا بھی جانے کو جی نہیں چاہا اور کئی جگہ سے بلاوے آئے ، نہ گئی ۔ شاید جمعہ تھا ۔ کتنے ہی دن نہائے کو ہو گئے تھے ۔ خوب نہائی ، شام ہو گئی ۔ بونٹ پلاؤ مجھے خوب بھاتا ہے ۔ ماما سے بونٹ پلاؤ پکوایا تھکی تھکائی لیٹی تھی ۔ اتنے میں جھٹ پٹا ہو گیا ۔ پلاؤ دم پر تھا کہ باہر سے کسی نے آواز دی سیدانی بی کو سرکار نے یاد کیا ہے ۔ پینسں بھیجی ہے ، جس طرح بیٹھی ہو ، اسی طرح فورا چلی آؤ ۔ میں بڑے نخروں سے جایا کرتی تھی ۔ ایسے بےوقت اور اپنے بھاؤن کی پکوائی ہوئی چیز چھوڑ کر کھڑے ہو جانا میری عادت کے بالکل خلاف تھا لیکن ہونے والی بات میں نے ذرا انکار نہ کیا اور جیسی بیٹھی تھی سفید چادر سر پر ڈال ، سوار ہو گئی ۔ نواب صاحب کا محل میرے گھر سے کوئی دو آنے ڈولی ہو گا ۔ قاضی واڑے سے نکلے اور خانم کا بازار آیا ۔ پہلے تو مجھے کچھ خیال نہ ہوا ۔ جب بہت دیر ہو گئی اور ہٹو بچو کی آواز نہ آئی ، بازار کے چراغ بھی جھلکتے ہوئے دکھائی نہ دیے ، تو پردے کی جھری کھولی ۔ اب جو دیکھتی ہوں ، تو جنگل سائیں سائیں کر رہا ہے اور پینس کو جیسے پہیے لگے ہوئے ہیں ، اُڑی چلی جا رہی ہے ۔ کلیجہ دھک سے ہو گیا ۔ بدن میں سنسنیاں آنے لگیں ۔ ہاتھ پاؤں ٹھنڈے پڑ گئے کہ یہ کیا غضب ہوا ۔ یہ موئے کہار کہاں لیے جاتے ہیں ؟ اس جنگل میں کون سی سرکا ر ہے ؟ لیکن مرتا کیا نہ کرتا ، دل کڑا کر کے میں نے اپنی آواز نکالی اور پوچھا اے کم بختو ! منہ سے تو پھوٹو ، مجھے کہاں لے جاؤ گے ؟ ارے وہ تمھاری کون سی ستیا ناسی سرکا ر ہے ؟ ہنستے ہوئے کسی نے جواب دیا سیدانی بی ، خفا کیوں ہوتی ہو ۔ بادشاہ سلامت نے بلایا ہے ، کوئی دم میں محلات دکھائی دیتے ہیں ۔ بکرے کا سا منہ گھوڑے کی سی ٹانگیں اور پالکی آپ ہی آپ چلی جاتی تھی ۔ نہ کہار تھے نہ کہاریاں ۔ اب تو ڈر کے مارے میرا دم گھٹنے لگا ۔ آنکھیں بند کر لیں اور کلمہ پڑھنے لگی ۔ ڈھیر ہو کر رہ گئی ۔ منٹ دو منٹ کے بعد پھر ہمت کی کہ اوّل مرنا، آخر مرنا پھر مرنے سے کیا ڈرنا اور لکار کر بولی ارے جواں مرگ تو کون ہے جن یا بھوت ؟ یاد رکھ میں سیدانی ہوں ۔ مجھ کو بتا نہیں تو جل کر راکھ ہو جائے گا ۔ بھلا چاہتا ہے تو مجھے یہیں اُتار دے ۔ اس نے کہا سیدانی بی ! گھبراؤ نہیں ۔ ہم اور ہمارا بادشاہ سیدوں کو بہت مانتے ہیں ۔ خاطر جمع رکھو ، کوئی تکلیف نہیں ہو گی ۔ ہماری شہزادی کی شادی ہے ۔ کپڑے سی کر چلی آنا ۔ جتنا مانگو گی ، انعام ملے گا ۔ لو دیکھو وہ سامنے ہمارے بادشاہ کا محل ہے ۔ بڑی مشکل سے ڈرتے ڈرتے آنکھیں پھاڑ کر دیکھا تو واقعی پالکی ایک عالی شان دروازے پر رکھی تھی ۔ روشنی ایسی تھی کہ دن معلوم ہوتا تھا ۔ سوئی ، گر پڑے ، تو اُٹھا لو اور مزہ یہ کہ سورج تھا نہ چاند ، نہ فانوس کہیں نظر آتے تھے نہ لالٹین ۔ چوب دار، باری دار مرد ہیں ، ادھر کے اُدھر اُدھر کے ادھر دوڑ رہے تھے ۔ آسمان پر سے عجب عجب طرح کے باجوں کی آوازیں آ رہی تھیں ۔ یہ تماشا دیکھ کر میں ساری مصیبت بھول گئی ۔ میں حیران تھی کہ یہ کسی بادشاہ کا محل ہے ؟ یہ گہما گہمی تو ہمارے بادشاہ کے ہاں بھی نہیں ہوتی ۔ قصے کہانیوں میں جیسی پریوں کا ذکر سنا ہے ، ایسی ایک پری ، شانوں پر بال بکھرے ہوئے ، بازوؤں پر پر ، میرے پاس آئی اور مہین آواز میں بولی سیدانی بی ، بڑی راہ دکھائی ۔ ہمارے بادشاہ اور بادشاہ بیگم کب سے تمھارا انتظار کر رہے ہیں ۔ آؤ چلو میں تم کو محل کے اندر لے چلوں ۔ میں پالکی سے اتری اور چادر کو اچھی طرح اوڑھے اس پری کے ساتھ ساتھ چلی ۔ کیا کہوں ، اندر کیا بہار تھی ۔ ہزاروں پریاں گورے گورے رنگ ، بوٹا سا قد ، زرق برق کپڑے ہنستی ، چہلیں کرتی اہلی گہلی پھر رہی تھیں ۔ چمن ایسا کہ نہ دیکھا نہ سنا ہر درخت کا تنا چاندی کا سونے کی شاخیں زمرد کے پتے پھلوں کی جگہ کہیں لعل لٹک رہے تھے ، کہیں نیلم ، کہیں پکھراج ۔ پھولوں پر یہ عالم تھا جیسے ہیرے چمک رہے ہوں ۔ کلیاں تھیں کہ صراحی دار موتی ۔ خوشبو سے دماغ مہکا جاتا تھا ۔ حوضوں کا پانی اللہ اللہ چاندی کے ورق بکھرے ہوئے معلوم ہوتے تھے ۔ فواروں میں سے موتیوں کی بوچھاڑ ہو رہی تھی ۔ چلتے چلتے ایک بارہ دری میں پہنچے ۔ بارہ دری کی سجاوٹ کیا بیان کروں ۔ قلعے کے دربار بھی دیکھے ہیں ، مگر اُس جیسا سماں آج تک نظر سے نہیں گزرا ۔ سیکڑوں سرخ ، سبز ، نیلی ، زرد ، اودی ، سفید کرسیاں بچھی تھیں ۔ رنگ برنگ کے بلور کی تھیں یا کسی اور چیز کی ، ایسی شفاف کہ آر پار نگاہ گزر جاتی تھی اور اُن پر حسین حسین پری زاد جگمگاتے لباس پہنے بڑے ٹھسے سے بیٹھے تھے ۔ بیچ میں ایک نمگیرے کے نیچے ایک بڑے یاقوت کے تخت پر ، جس میں ہیرے اور پنے کی پچی کاری کا کام تھا ، بادشاہ اور بادشاہ بیگم عجیب شان سے بیٹھے ہوئے تھے ۔ بادشاہ بیگم کے پہلو میں ایک لڑکی کوئی چودہ پندرہ برس کی ، چہرہ جیسے چودھویں رات کا چاند ، زلفیں کھلی ہوئی کئی رنگ کے پر اور ایسے چمکدار کہ آکھ نہیں ٹھہرتی تھی سر پر نیم تاج رکھے بیٹھی تھی اور تینوں کی پوشاکیں ایک رنگ کی ہوں ، تو بتاؤں ۔ گھڑی میں چار چار رنگ بدلتی تھیں ۔ میں آگے تو بڑھ رہی تھی مگر ہاتھ پاؤں کانپ رہے تھے ۔ ڈرے نہیں ، حیرانی ہے کہ یااللہ ، یہ کون لوگ ہیں میں جاگ رہی ہوں یا خواب میں یہ پرستان کی سیر ہے ، اور اگر جاگتے میں کوئی پری یا دیو مجھے یہاں اُڑا لایا ہے تو دیکھیے گھر الٹا جانا بھی ہوتا ہے یا نہیں ؟ اسی سوچ میں تخت کے پاس پہنچ گئی ۔ بادشاہ میری گھبراہٹ دیکھ کر مسکرائے اور بادشاہ بیگم نے مجھ سے کہا آؤ سیدانی بی آؤ ! مزاج تو اچھا ہے ؟ میں نے سنا ہے کہ راستے میں تم بہت ڈریں ۔ میں بولی حضور کو دعا دیتی ہوں اور حضور ڈرنا کیسا ۔ وہ تو اللہ تعالی نے مدد کی ۔ نہیں تو جان نکلنے میں کسر ہی کیا رہی تھی ۔ صدقے مولا کے نام پر ۔ بادشاہ اور سارے درباری سروقد کھڑے ہو گئے اور بادشاہ فرمانے لگے سیدانی بی ! تم جانتی ہو ، ہمارے ہاں اس نام کی کتنی عزت ہے ۔ میں نے دل میں خدا کا شکر ادا کیا کہ جو کچھ بھی ہو یہ لوگ ہیں مسلمان اور اب کسی بات کا ڈر نہیں ۔ بادشاہ بیگم : ہم کو گنہگار نہ کرو ، ایک کرسی کی طرف اشارہ کر کے بولیں بیٹھ جاؤ ۔ ہاں تم ڈری کیوں تھیں ؟ میں نے کہا سرکار ، ڈرنے کی بات کیوں نہ تھی ؟ ایک اکیلی ، دوسرے سُنسان جنگل ، پھر جو میرے ساتھ تھا ، اس کی صورت ایسی ڈراؤنی تھی کہ میرے اوسان جاتے رہے ۔ یہ سن کر شہزادی خوب ہنسی اور بولی اماں بیگم ، بکر گدھا موا بڑا شریر ہے ۔ اس نے کہیں اپنی شکل دکھا دی ہو گی ۔ اب میرے پیٹ میں پھر ہول اٹھنے لگے کہ کہیں یہ ساری صورتیں بھی نقلی نہ ہوں اور چاروں طرف دیکھنے لگی ۔ بادشاہ بیگم سمجھ گئیں کہ شہزادی کی باتوں سے سیدانی کے دل میں ہماری صورتوں کی طرف سے کچھ شبہ ہو گیا ہے ۔ وہ مسکرا کر بولیں سیدانی بی ڈرو نہیں ، ہماری سب کی شکلیں اصلی ہیں ، بلکہ پری زادوں کی ساری ایسی ہی خوبصورت شکلیں ہیں جیسی تم دیکھ رہی ہو ۔ میری لڑکی سہیل پری نے جس کا ذکر کیا ، وہ جن ہے اور جن البتہ وضع وضع کی شکلوں کے ہوتے ہیں ۔ خاطر جمع رکھو تمھارے سامنے کوئی جن یا دیو بری صورت بنا کر نہیں آئے گا ۔ اتنے میں کھانوں کے خوان اُترنے لگے ۔ کھانا کیا تھا ، اللہ کی قدرت کا کرشمہ ۔ ایک ایک بالشت کے پودے پھلوں ، پھولوں سے لدے ہوئے سامنے تھے ۔ خوشبو کی لپیٹیں آ رہی تھیں ، مگر میں کھاتی کیا ؟ نہ کسی قسم کی روٹی تھی نہ سالن ، نہ پلاؤ تھا نہ زردہ ۔ ہکا بکا ایک ایک کا منہ دیکھ رہی تھی کہ بادشاہ بیگم مسکرا کر بولیں سیدانی بی ! دیکھتی کیا ہو ، کھاتی کیوں نہیں ؟ یہ پرستان کا کھانا ہے ۔ تم مہمان ہو ، ہاتھ بڑھاؤ تو اور بھی کھائیں ۔ میں نے کہا سرکار کوئی کھانے کی چیز ہو تو کھاؤں ، یہ تو نگوڑے درخت ہیں اور ان میں جو پھل پھول لگے ہیں وہ بھی اللہ مارے سچ مچ کے نہیں دکھائی دیتے ۔ شہزادی الھڑ نے میرے اس کہنے پر ایک فرمائشی قہقہ لگایا اور کہنے لگی سیدانی بی ! جیسا سنا تھا کہ آدم زاد بڑا بھولا ہوتا ہے ، تمھیں ویسا ہی پایا ۔ تم بسم اللہ کر کے کوئی پھل توڑو اور کھاؤ تو جس کھانے کا دل میں خیال کرو گی ، وہی مزہ آئے گا ۔ بیگم یقین مانو ایک زرد زرد جو پھل توڑ کر میں نے منہ میں رکھا کیا کہوں دلی میں تو کسی نے ایسے ذائقے کا بونٹ پلاؤ کھایا نہ ہو گا میر صاحب کی بیوی بونٹ پلاؤ جو گھر میں چھوڑ کر گئی تھیں وہی پہلے یاد آیا بڑی لڑکی قلعے میں تو آپ بہت جایا کرتی ہیں ۔ کیا وہاں بھی کبھی ایسے مزے کا پلاؤ نہیں کھایا ؟ سیدانی حسینی بادشاہ کے خاص رکاب دار کے ہاتھ کے بڑے بڑے تعریفی کھانے بیسیوں مرتبہ کھائے ہوں گے مگر بیوی ! وہ آب و نمک ہی کچھ اور تھا ۔ ہاں تو بہن ، بس پھر کیا تھا ، جو جو کھانے کھائے تھے بلکہ جن کا نام ہی سنا تھا ، ان کا خیال کرتی گئی اور اللہ تیری شان ، وہی مزہ آتا گیا ۔ اچنبھے کی بات تھی کہ جب ایک پھل توڑتی ، دوسرا اس کی جگہ فورا نکل آتا ۔ پھولوں ، کلیوں کو جو چکھا ، مٹھائیاں تھیں ۔ ایسی ایسی نفیس ، ہلکی خوش ذائقہ کہ ہر نوالے میں روح تازہ ہوتی چلی گئی ۔ پیاس معلوم ہوئی تو پانی کا خیال آتے ہی یاقوت کا گلاس خود بخود آ کر منہ سے لگ گیا ۔ یاقوت کا گلاس اور ایسا حباب کا کہ باہر سے پانی جھم جھم کرتا دکھائی دیتا تھا ۔ ڈر کے مارے میں نے زور سے ہونٹ بھی نہیں بھینچے کہ کہیں کنارہ ٹوٹ کر منہ میں نہ چبھ جائے ۔ اللہ اللہ پانی کو نہ پوچھو ، ایسا میٹھا ، ایسا معطر ، ایسا سفید ، پانی تو نہیں ہوتا ۔ نہ جانے کیا چیز تھی ۔ سب کے بعد میں نے سوچا کہ پتوں کو بھی دیکھنا چاہیے ۔ ساتھ ہی پان کا بھی خیال آیا ۔ میں پان آج بھی بہت کم کھاتی ہوں لیکن کھانا کھا کر دو وقت تو ضرور کھانے کی عادت ہے ۔ اب جو پتا توڑتی ہوں ، تو پان کی خوشبو ، منھ میں جو کھا ، تو یہ معلوم ہوا کہ عطردان میں رکھی ہوئی گلوری کلے میں آ گئی ۔ کہتے ہیں کہ محمد شاہ رنگیلے کی کوکلا بائی جیسا پان کھاتی تھی ، لال قلعے میں تو اس سے پہلے ، نہ اس کے بعد کسی کو نصیب ہوا ، مگر میں کہتی ہوں کہ اگر وہ پرستان کے اس پتے کو ایک دفعہ صرف سونگھ لیتی تو ساری عمر سر دھنتی رہتی ۔ مشک و عنبر پڑے ہوئے کتھے اور سچے موتیوں کے چونے کا پان بھی اس کے آگے بےحقیقت ہے ۔ جب سانس لیتی تھی نئی سے نئی خوشبو کی لپیٹیں آتی تھیں ۔ اب بہن ! بادشاہ بیگم نے جن کا نام زمرد پری تھا ، توشہ خانے والیوں کو حکم دیا کہ شہزادی کے کپڑے لاؤ ۔ کشتیوں پر کشتیاں ، تھان پر تھان آنے لگے ۔ کپڑوں اور گوٹا کناری کو دیکھ کر میری تو عقل جاتی رہی ۔ بڑی بڑی رانیوں ، شہزادیوں کے جوڑے دیکھے ہیں ، نوربائی کی پشواز بھی دیکھی ہے جس میں سیروں جواہرات ٹکے ہوئے تھے لیکن اُن کپڑوں سے کیا نسبت ۔ کجا دُنیا کے کپڑے ، کجا پرستان کے ۔ آنکھ نہیں ٹھہرتی تھی ۔ ریشم اور سونے کے تاروں سے بنی ہوئی آب رواں ، موتیوں سے لیسی ہوئی گلشن ۔ ایسا ہی کم خواب اور زربفت کہ دید نہ شنید - گوٹا وہ کہ دنیا دیکھے اور آش آش کرے ۔ رنگ رنگ کے جواہرات کی لڑیاں تھیں ۔ جب سامان آ گیا ، تو بادشاہ بیگم بولی : لو ، بی سیدانی ، اب تم اپنا ہنر دکھاؤ ۔ بہت تمھاری تعریف سنی ہے ۔ ہم تو جب جانیں کہ پرستان میں بھی تمھارا نام ہو جائے ۔ میں دل میں تو بہت پریشان ہوئی کہ یااللہ میں یہاں کیا کاری گری دکھاؤں گی ۔ کون سی وضع ٹانکوں کہ ان کے لیے نئی ہو مگر زبان سے کہا حضور اللہ مالک ہے ۔ وہی آبرو رکھنے والا ہے ۔ صبح ہونے دیجیے ، جو کچھ مجھے آتا ہے ، حاضر ہوں ۔ وہ ہنس کر بولی : سیدانی بی ، پرستان میں نہ دن ہوتا ہے نہ رات ۔ ایک ہی موسم اور ایک ہی وقت رہتا ہے ۔ تم جب چاہو کام شروع کر دو ۔ میں نے تعجب سے عرض کیا تو کیا یہاں لوگ سوتے نہیں ؟ کہنے لگی  یہاں سونے کا کیا کام ، نیند پرستان میں نہیں آتی ۔ ہمارا مشغلہ تو آٹھوں پہر سیر سپاٹے ہیں ۔ پرستان سے جی اکتایا تو دنیا والوں کے خوابوں میں چلے گئے ۔ بہن میں نے دیکھا کہ واقعی نیند کا نام بھی آنکھوں میں نہیں ۔ نہ پیٹ میں گرانی نہ سر بھاری ، نہ انگڑائیاں ، نہ جمائیاں ۔ سوچا کہ دیر کیوں لگائی جائے ۔ کتربیونت کا سامان تو موجود ہی تھا ۔ اللہ کا نام لے کر جوڑے کترنے لگی اور اسی وقت سے سینے اور ٹانکنے کا لگا دیا ۔ ادھر میں ایک طرف بیٹھی ہوئی اپنے کام میں مصروف تھی ۔ اُدھر ناچنے گانے والی پریوں کے تخت اتر رہے تھے ۔ ایک سے ایک طرح دار ، ایک سے ایک شوخ ، اپنے فن میں اُستاد نہ کانوں نے کبھی ایسا گانا سنا تھا ، نہ آنکھوں نے ایسے ناچ دیکھے تھے ۔ آوازیں تھیں کہ جیسے کوئلیں مل کر کوکیں ، ناچ تھا کہ ہوا میں جیسے تتلیاں اڑ رہی تھیں ۔ کیا پوچھتی ہو بیگم ! خدا کی قدرت کا تماشا تھا لیکن مجھے تو اپنی فکر تھی کہ کہیں جلدی کام نپٹے اور چھٹکارا پا کر گھر جاؤں ۔ ذرا کی ذرا آنکھ اٹھا کردیکھ لیتی اوراپنی سوئی چلانے لگتی ۔ اُس کی کارسازی کے قربان صدقے مشکل کشا کے عقل نے ایسا کام دیا اور پہلے ہی جوڑے میں واہ وا ہو گئی ۔ شہزادی کا چہرہ بھی خوشی کے مارے پھول کی طرح کھل گیا ۔ اب کیا تھا میرے ہاتھ پاؤں میں گھوڑے لگ گئے ۔ دنوں کا کام گھڑیوں میں ہونے لگا ۔ کہانی بہت لمبی ہے ، کہاں تک کہوں جس کام کی آدمی دھن باندھ لے ، وہ ہو ہی جاتا ہے ۔ آخر سارے جوڑے سل بھی گئے اور ٹک بھی گئے ۔ کتنے دن گئے ؟ یہ کون کہ سکتا ہے ۔ وہاں دنوں کا حساب ہی نہ تھا ۔ ہاں اگر یہاں اتنا کام کرتی ، تو خدا جھوٹ نہ بلوائے  میرے اکیلے ہاتھ پر ایک سال سے کم نہ لگتا ۔ اس عرصے میں ساری پریاں خاص طور پر شہزادی مجھ سے بہت محبت کرنے لگی تھی ۔ خالہ سیدانی خالہ سیدانی کہتے کہتے اس کا منہ سوکھتا تھا ۔ گھنٹوں میرے پاس بیٹھی رہتی اور مجھ کو سوئی چلاتے دیکھا کرتی ۔ تم جانو ، پاس رہے کا بڑا اثر ہوتا ہے ۔ مجھے بھی اُس کی بھولی بھالی شکل پر پیار آتا تھا ، مگر دل کو کیا کرتی یہ نگوڑا تو یہاں پڑا ہوا تھا ۔ گھر کی یاد چین نہیں لینے دیتی تھی ۔ ہائے اپنا کھنڈلا پرستان میں بھی نہیں بھولا ۔ آخر جب سارا کام اُن کی مرضی کے مطابق ہو گیا ، تو میں نے کہا حضور ! خدا نے مجھے سُرخرُو کیا ۔ مولا نے میری آبرور کھ لی ۔ سرکار کی شہزادی کی شادی اور شہزادی کو یہ جوڑے پہننے مبارک ہوں ۔ اب لونڈی کو رخصت کیجیے ۔ بادشاہ بیگم بولی سیدانی بی ، ہمارا جی چاہتا ہے کہ شہزادی کی شادی دیکھ کر جاؤ ۔ سچ کہوں میرا جی بھر بھر ایا مگر سوچا کہ سیدانی دیوانی ہوئی ہے ؟ تو خاکی یہ آتشی زیادہ میل اچھا نہیں ۔ ذرا سی دیر میں بگڑ بیٹھیں تو جلا کر خاک کر دیں ۔ بھاڑ میں جائے پرستان اور پرستان کی شادی ۔ چل اپنے گھر چل اور ہاتھ جوڑ کر عرض کیا : "" شہزادی کی شادی آپ کو جم جم نصیب ہو ، مجھے تو جانے دیجیے ۔ یہ سن کر شہزادی کی آنکھوں میں آنسو بھر آئے ۔ وہ بولی : سیدانی بی تم کیوں جاتی ہو ؟ ہمارا دل کڑھتا ہے ، نہ جاؤ یہیں رہو ۔ میرے کلیجے پر چوٹ سی لگی ۔ بڑی مشکل سے اپنے آپ کو سنبھال کر بولی : سیدانی تم پر واری ، بیوی تم اپنا جی بھاری نہ کرو تم بلاؤ گی تو سو دفعہ آؤں گی ۔ ایکا ایکی دنیا نہیں چھوٹ سکتی ۔ مٹی مٹی میں خوش رہتی ہے ۔ شہزادی تو کچھ خفا اور کچھ رونکھتی سی ہو کر اٹھ گئی ۔ بادشاہ بیگم بولیں : ” اچھا بی سیدانی تمھاری مرضی ۔ جاؤ خدا حافظ ۔ اور اس کلموہے بکر گدھے کو کم دیا کہ سیدانی بی کو ان کے گھر پہنچا دے ۔ خبردار جو راستے میں کسی قسم کی شرارت کی اور دیکھو جو انعام و اکرام سیدانی بی کو بادشاہ نے دیا ہے ، وہ سب پالکی میں رکھ لینا دل میں خوش اور ظاہر میں بسورتی ہوئی سب سے رخصت ہوئی ۔ وہی پری زاد جو مجھے پالکی سے اتار کر لائی تھی ، ساتھ لے کر چلی ۔ پھاٹک کے باہر پالکی موجود تھی اور مردوں کی سی وضع کا آدمی پاس کھڑا تھا ۔ میں پالکی میں بیٹھی اور دم کے دم میں پالکی ہوا سے باتیں کرنے لگی ۔ پالکی میں بیٹھ کر میں نے ادھر ادھر دیکھا کہ وہ جو پرستان کے بادشاہ نے انعام و اکرام دیا ہے کہاں ہے ، اندھیرے میں کیا نظر آتا ۔ ہاتھوں سے ٹٹولنا شروع کیا ۔ ایک کونے میں بہت سے کنکر پتھر معلوم ہوئے ۔ جل گئی کہ موئے جنات تھے نا ، یہاں بھی دغا کیا ۔ یہ ان کے گھر کا انعام اکرام ہے ۔ خیر، جان بچی ، لاکھوں پائے ۔ خیریت سے گھر پہنچ جاؤں تو جانوں بڑا انعام پایا اور چپکے چپکے ایک ایک کرکے وہ کنکر اور پتھر پردے کی جھری میں سے پھینکنے شروع کر دیے ۔ قاعدہ ہے کہ خوشی میں راستہ جلدی کٹ جاتا ہے ۔ آنکھ بند کرتے میں گھر آ گیا ۔ ڈیوڑھی میں پالکی رکھی گئی ۔ چراغ جل رہا تھا ۔ پردہ جو الٹا اور چراغ کی جوت جو پڑی تو کیا دیکھتی ہوں کہ جنھیں میں کنکر پتھر سمجھ رہی تھی ، جواہرات ہیں ۔ بڑے بڑے تو میں نے سب پھینک دیے تھے ۔ دو چار ننھے ننھے سے باقی تھے ۔ سر پیٹ لیا کہ اتنی دولت کھوئی ۔ نگوڑی پھینکنے کی کیا ضرورت تھی ۔ ایسا ہی تھا ، تو گھر آ کر پھینک دیتی لیکن بہن ! تقدیر کی کھوٹ کہاں جاتی ہے ؟ نصیب میں تو پھر بھی نہ تھے ، ہیرے لعل ، زمرد کیوں ملتے ؟ ایک ایک پیرمن من بھر کا ہو گیا ۔ صرف چار نگینے رہ گئے تھے ۔ وہی لے کر بڑی مشکل سے اتری ۔ گھر میں جو پہنچی تو بونٹ پلاؤ جیسا چھوڑ گئی تھی ویسا ہی دم پر لگا ہوا تھا ۔ بڑی بی ، پکانے والی مغرب کی نماز پڑھ کر دعا مانگ رہی تھی ۔ دعا مانگ چکیں تو اُنھوں نے پوچھا : ” بیگم کیا راستے میں سے اُلٹے پاؤں آ گئیں ، خیر تو ہے ؟ میں نے دل میں کہا : لیجیے ، ایک نہ شد دو شد ، پرستان میں خدا معلوم کتنے مہینے لگ گئے اور یہاں ابھی چاولوں کو دم بھی نہیں آیا اور بڑی بی سے بولی : ہاں بی ، بھوک لگی ہوئی تھی اور کچھ جی بھی ٹھیک نہ تھا ۔ راستے ہی سے آ گئی ۔ اب ان شاء اللہ کل جاؤں گی ۔","سیدانی بی کا ایک وقت میں بڑا دور دورہ تھا ۔ صبح نماز پڑھ کر بچوں کو لے بیٹھتیں ۔ قرآن شریف پڑھاتیں نصیحتیں کیا کرتیں ۔ دوپہر کوسینا ، پرونا اور کاڑھنا سکھاتیں ۔ شام ہوتی تو باورچی خانے میں جا کر کھانا پکانے کی ترکیبیں بتاتیں ۔ جب یہ ذکر آیا کہ کانڑے دیو کی جو شہزادی پر نظر پڑی تو سوتی کو پلنگ سمیت اُڑا کر لے گیا ، کہنے لگیں سیدانی بی ! یہ جو لوگ کہتے ہیں کہ تمھیں بھی پرستان کے بادشاہ کا کوئی آدمی پرستان لے گیا تھا اور تم وہاں سے بڑا انعام و اکرام لائی تھیں ، کیا یہ سچ ہے ؟ سیدانی ہاں بیوی ، ہے تو سچ بلکہ کئی دفعہ جنوں اور پریوں نے مجھے بلایا ہے ۔ بیگم یہ وہ دن تھے کہ نواب اعظم اللہ ولہ بہادر کی اکلوتی بیٹی کے بیاہ کی تیاری ہو رہی تھی ۔ مارا مار جوڑے سل رہے تھے ۔ ماما سے بونٹ پلاؤ پکوایا تھکی تھکائی لیٹی تھی ۔ پلاؤ دم پر تھا کہ باہر سے کسی نے آواز دی سیدانی بی کو سرکار نے یاد کیا ہے ۔ پینسں بھیجی ہے ، جس طرح بیٹھی ہو ، اسی طرح فورا چلی آؤ ۔ ہماری شہزادی کی شادی ہے ۔ کپڑے سی کر چلی آنا ۔ جتنا مانگو گی ، انعام ملے گا ۔ لو دیکھو وہ سامنے ہمارے بادشاہ کا محل ہے ۔ بادشاہ میری گھبراہٹ دیکھ کر مسکرائے اور بادشاہ بیگم نے مجھ سے کہا آؤ سیدانی بی آؤ ! مزاج تو اچھا ہے ؟ اتنے میں کھانوں کے خوان اُترنے لگے ۔ تم بسم اللہ کر کے کوئی پھل توڑو اور کھاؤ تو جس کھانے کا دل میں خیال کرو گی ، وہی مزہ آئے گا ۔ اب بہن ! بادشاہ بیگم نے جن کا نام زمرد پری تھا ، توشہ خانے والیوں کو حکم دیا کہ شہزادی کے کپڑے لاؤ ۔ کشتیوں پر کشتیاں ، تھان پر تھان آنے لگے ۔ تم جب چاہو کام شروع کر دو ۔ آخر جب سارا کام اُن کی مرضی کے مطابق ہو گیا ، تو میں نے کہا حضور ! خدا نے مجھے سُرخرُو کیا ۔ بادشاہ بیگم بولیں : ” اچھا بی سیدانی تمھاری مرضی ۔ جاؤ خدا حافظ ۔ اور اس کلموہے بکر گدھے کو کم دیا کہ سیدانی بی کو ان کے گھر پہنچا دے ۔ خبردار جو راستے میں کسی قسم کی شرارت کی اور دیکھو جو انعام و اکرام سیدانی بی کو بادشاہ نے دیا ہے ، وہ سب پالکی میں رکھ لینا دل میں خوش اور ظاہر میں بسورتی ہوئی سب سے رخصت ہوئی ۔ پالکی میں بیٹھ کر میں نے ادھر ادھر دیکھا کہ وہ جو پرستان کے بادشاہ نے انعام و اکرام دیا ہے کہاں ہے ، اندھیرے میں کیا نظر آتا ۔ ہاتھوں سے ٹٹولنا شروع کیا ۔ ایک کونے میں بہت سے کنکر پتھر معلوم ہوئے ۔ خیریت سے گھر پہنچ جاؤں تو جانوں بڑا انعام پایا اور چپکے چپکے ایک ایک کرکے وہ کنکر اور پتھر پردے کی جھری میں سے پھینکنے شروع کر دیے ۔ پردہ جو الٹا اور چراغ کی جوت جو پڑی تو کیا دیکھتی ہوں کہ جنھیں میں کنکر پتھر سمجھ رہی تھی ، جواہرات ہیں ۔ صرف چار نگینے رہ گئے تھے ۔ وہی لے کر بڑی مشکل سے اتری ۔ گھر میں جو پہنچی تو بونٹ پلاؤ جیسا چھوڑ گئی تھی ویسا ہی دم پر لگا ہوا تھا ۔"
اُردو ادب میں عیدالفطر,"اُردو کی غزلیہ شاعری میں عید ، عید کا چاند ، ہلال و ابرو محبوب سے روز عید کی ملاقاتیں اور اس کے متعلقات ہی اہم رہے ۔ لیکن ۱۸۵۷ء کی جنگِ آزادی کے بعد جب اُردو شاعری کی حدود میں وسعت پیدا ہوئی اور نظموں کی طرف توجہ تیز ہو گئی تو عید کے موضوع میں بھی اشاراتی اور علامتی امکانات زیادہ اُجاگر ہوئے اور اُردو شاعری کو ۱۸۵۷ء کے بعد ملی احساسات کی ترجمانی کا وسیلہ بھی بنایا گیا اور اس طرح مسلمانوں کی فکری زندگی کے خط و خال نے اُردو ادب میں اسلامی اقدار و روایات کی پاسداری کے عمل کو شدید سے شدیدتر کر دیا ۔ عیدالفطر پر نظموں کی کثرت کا سبب بھی یہی ہے اور شعرا و ادبا نے جب تخلیقی جوہر کے حوالے سے ان افکار کی پیش کش کا سامان فراہم کیا تو یہ موضوع کئی جہتوں میں پھیل گیا ۔ عید کو محض خوشی یا عید کے چاند کو محض سال میں ایک بار جھلک دکھا کر غائب ہونے کے حوالے سے دیکھنے کی بجائے اسے مسلمانوں کی تہذیبی اور فکری زندگی کے وسیع تر جغرافیے سے ملا دیا گیا ، جسے عید کے موضوعات میں نئی نئی باریکیاں پیدا کر کے اسے ادبی خوشی کے ملے جلے جذبات تک لے گئے ۔ گلدستہ عید میں موضوعات صحن عید گاہ میں ملاقات اور درونِ خانہ عید ملن تک محدود نہیں رہے بلکہ جذبات کے وسیع تر رقبوں میں لا کر دکھایا گیا ہے ۔ مسلمان فیشن ایبل خاتون کی ڈائری سے چل کر رسول پاک صلی اللہ علیہ وآلہ وسلم کی عید : کنواری بیٹی کی عید سہاگن کی عید بچوں اور بڑوں کی عید ، دوگانی عید "" ، "" ترکن ماما کی عید ، عید اور قرض "" ، "" عیدی "" ، "" گھر کی مالکہ کی عید "" رمضان اور خیرات یتیموں کی عید "" تک عیدالفطر ہمیں متوسط طبقے اور غریب طبقے کے مسائل و حالات سے منسلک نظر آتی ہے ۔ اس تمدنی پس منظر کے طفیل ایک وقتی جذبہ ہیجان نہیں بلکہ ایک تہذیبی اکائی بن کر ہماری معاشرتی زندگی میں بہت دور تک جاتی ہے ۔ اس وسعت پذیری سے موضوع کی جڑیں ہماری ادبی روایات میں پھیل گئی ہیں ۔ خواجہ حسن نظامی نے دلی کی بربادی کے جو نوحے لکھے ہیں ، ان میں دولت و عزت سے محروم ہونے والے شہزادوں اور شہزادیوں کی کسمپرسی میں عید بسر کرنے کا ذکر اہمیت رکھتا ہے ۔ اس روایت کا آغاز سر سید احمد خاں سے ہوتا ہے ، جنھوں نے مسلمانان ہند کی عید کے عنوان سے مسلمانوں کی معاشرتی زندگی کی خامیوں کو بیان کرنے کے علاوہ ، ان کی غریبی کے نقشے بھی تفصیل کے ساتھ بیان کیے ۔ حسن نظامی کے موضوعات میں عظمت رفتہ کی یاد عید کو علامتی حوالہ عطا کرتی ہے ۔ یتیم شہزادے کی عید ، عید گاہ ماغریباں کوئے تو دینی جذبے کی شدت اور مذہبی امور سے گہری وابستگی کو ظاہر کرتے ہیں ۔ ان نثر پاروں کے اثرات ہماری شعری روایات پر بھی پڑے ہیں ۔ حالی کی نظم تہنیت عیدالفطر میں خوشی کے جذبے کی عکاسی کے علاوہ عید کو مذہبی اقدار سے بھی ہم آہنگ کیا گیا ہے اقبال کے ہاں ہلال عید صرف ہمیں خوش ہی نہیں کرتا ، ہماری ہنسی بھی اڑاتا ہے ۔ یتیموں کی عید کے بارے میں بھی اقبال اس رویے کی عکاسی کرتے ہیں جس پر نثر نگار بھی خامہ فرسائی کرتے رہے ہیں ۔ یاد طفلی علامہ اقبال کو عید کے چاند کی تصویر کشی پر مجبور کرتی ہے اور وہ منظر کشی والے رجحان کی طرف مائل ہو جاتے ہیں مجموعی طور پر عیدالفطر سے متعلق موضوعات ہماری شاعری کے بنیادی رُخ کو ظاہر کرتے ہیں عید کو داخلی مسرت اور خارجی حالات سے منسلک کرنے کا رویہ ۔ ہلال عید کو ملی عزائم کی علامت ، ملت کے عروج و زوال کی علامت اور تہذیبی و تمدنی زندگی کی اساس کے طور پر قبول کرنے کا رجحان ۔ عید کے چاند کو مناظر کے حوالے سے بیان کرنے کا رجحان ۔ اس رجحان نے تخلیقی سطح پر ایک نئی سمت کی طرف اشارہ کیا ہے جس سے یہ نتیجہ نکالنا بےموقع نہ ہو گا کہ عید کا تصور مسلمانوں کے ہاں محض تہوار منانے اور اچھل کود کو کلچر بنانے پر منحصر نہیں بلکہ اس خوشی کا رشتہ ہماری اقدار میں بہت دُور تک جاتا ہے ، جس سے عید کے بارے میں اُردو شعرا کی تخلیقات کو ایک سمت ہی نہیں ملتی بلکہ ان کا تعلق ہمارے داخلی رویوں کے ساتھ اتنا گہرا ہے کہ ہماری شعری روایت میں یہ عمل صرف یک طرفہ مناظر کشی تک جا کر ختم نہیں ہوتا ۔ عید کی شاعری ہماری شعری روایات کا ایک اہم اور ناقابل فراموش حصہ ہے ۔","لیکن ۱۸۵۷ء کی جنگِ آزادی کے بعد جب اُردو شاعری کی حدود میں وسعت پیدا ہوئی اور نظموں کی طرف توجہ تیز ہو گئی تو عید کے موضوع میں بھی اشاراتی اور علامتی امکانات زیادہ اُجاگر ہوئے اور اُردو شاعری کو ۱۸۵۷ء کے بعد ملی احساسات کی ترجمانی کا وسیلہ بھی بنایا گیا اور اس طرح مسلمانوں کی فکری زندگی کے خط و خال نے اُردو ادب میں اسلامی اقدار و روایات کی پاسداری کے عمل کو شدید سے شدیدتر کر دیا ۔ خواجہ حسن نظامی نے دلی کی بربادی کے جو نوحے لکھے ہیں ، ان میں دولت و عزت سے محروم ہونے والے شہزادوں اور شہزادیوں کی کسمپرسی میں عید بسر کرنے کا ذکر اہمیت رکھتا ہے ۔ اس روایت کا آغاز سر سید احمد خاں سے ہوتا ہے ، جنھوں نے مسلمانان ہند کی عید کے عنوان سے مسلمانوں کی معاشرتی زندگی کی خامیوں کو بیان کرنے کے علاوہ ، ان کی غریبی کے نقشے بھی تفصیل کے ساتھ بیان کیے ۔ حسن نظامی کے موضوعات میں عظمت رفتہ کی یاد عید کو علامتی حوالہ عطا کرتی ہے ۔ یتیم شہزادے کی عید ، عید گاہ ماغریباں کوئے تو دینی جذبے کی شدت اور مذہبی امور سے گہری وابستگی کو ظاہر کرتے ہیں ۔ ان نثر پاروں کے اثرات ہماری شعری روایات پر بھی پڑے ہیں ۔ حالی کی نظم تہنیت عیدالفطر میں خوشی کے جذبے کی عکاسی کے علاوہ عید کو مذہبی اقدار سے بھی ہم آہنگ کیا گیا ہے اقبال کے ہاں ہلال عید صرف ہمیں خوش ہی نہیں کرتا ، ہماری ہنسی بھی اڑاتا ہے ۔ عید کی شاعری ہماری شعری روایات کا ایک اہم اور ناقابل فراموش حصہ ہے ۔"
مجھے میرے دوستوں سے بچاؤ,"ایک دن میں دلی کے چاندنی چوک میں سے گزر رہا تھا کہ میری نظر ایک فقیر پر پڑی ، جو بڑے موثر طریقے سے اپنی حالت زار لوگوں سے بیان کرتا جا رہا تھا ۔ دو تین منٹ کے وقفے کے بعد یہ درد سے بھری اسپیچ انھی الفاظ اور اسی پیرائے میں دُہرا دی جاتی تھی ۔ یہ طرز کچھ مجھے ایسا خاص معلوم ہوا کہ میں اس شخص کو دیکھنے اور اس کے الفاظ سننے کے لیے ٹھہر گیا ۔ اس فقیر کا قد لمبا ، جسم موٹا تازہ تھا اور چہرہ ایک حد تک خوبصورت ہوتا ، مگر بدمعاشی اور بےحیائی نے صورت مسخ کر دی تھی ۔ یہ تو اس کی شکل تھی ۔ رہی اس کی صدا ، تو میں ایسا نہیں ہوں کہ صرف اس کا مختصر سا خلاصہ لکھ دوں ۔ وہ اس قابل ہے کہ لفظ بہ لفظ لکھی جائے ۔ چناںچہ وہ اسپیچ یا صدا ، جو کچھ کہیے ، یہ تھی لے بھائی مسلمانو ! خدا کے لیے مجھ بدنصیب کا حال سنو ۔ میں آفت کا مارا سات بچوں کا باپ ہوں ۔ اب روٹیوں کو محتاج ہوں اور اپنی مصیبت ایک ایک سے کہتا ہوں ۔ میں بھیک نہیں مانگتا ۔ میں یہ چاہتا ہوں کہ اپنے وطن کو چلا جاؤں ، مگر کوئی خدا کا پیارا مجھے گھر بھی نہیں پہنچاتا ۔ بھائی مسلمانو ! میں غریب الوطن ہوں ۔ میرا کوئی دوست نہیں ، ہائے میرا کوئی دوست نہیں ۔ اے خدا کے بندو ! میری سنو میں غریب الوطن ہوں فقیر تو یہ کہتا ہوا اور جن پر اس قصے کا اثر ہوا ، ان کی خیرات لیتا ہوا آگے بڑھ گیا لیکن میرے دل میں چند خیالات پیدا ہوئے اور میں نے اپنی حالت کا مقابلہ اس سے کیا اور مجھے خود تعجب ہوا کہ اکثر اُمور میں میں نے اس کو اپنے سے اچھا پایا ۔ یہ سچ ہے کہ میں کام کرتا ہوں اور وہ مفت خوری سے دن گزارتا ہے ۔ نیز یہ کہ میں نے تعلیم پائی ہے ، وہ جاہل ہے ۔ میں اچھے لباس میں رہتا ہوں ، وہ پھٹے پرانے کپڑے پہنتا ہے ۔ بس ، یہاں تک میں اس سے بہتر ہوں ۔ آگے بڑھ کر اس کی حالت مجھ سے بدرجہا اچھی ہے ۔ اس کی صحت پر مجھے رشک کرنا چاہیے ۔ میں رات دن فکر میں گزارتا ہوں ، اور وہ ایسے اطمینان سے بسر کرتا ہے کہ باوجود بسورنے اور رونے کی صورت بنانے کے ، اُس کے چہرے سے بشاشت نمایاں تھی ۔ بڑی دیر تک غور کرتا رہا کہ اس کی یہ قابل رشک حالت کس وجہ سے ہے اور آخر کار میں اس بظاہر عجیب نتیجے پر پہنچا کہ جسے وہ مصیبت خیال کرتا ہے ، وہی اس کے حق میں نعمت ہے ۔ وہ حسرت سے کہتا ہے کہ میرا کوئی دوست نہیں ۔ میں حسرت سے کہتا ہوں میرے اتنے دوست ہیں ۔ اس کا کوئی دوست نہیں ؟ اگر یہ سچ ہے ، تو اُسے مبارکباد دینی چاہیے ۔ میں اپنے دل میں یہ باتیں کرتا ہوا مکان پر آیا ۔ کیسا خوش قسمت آدمی ہے ، کہتا ہے میرا کوئی دوست نہیں ۔ اے خوش نصیب شخص ! یہیں تو تو مجھ سے بڑھ گیا ۔ لیکن کیا اس کا یہ قول صحیح بھی ہے ؟ یعنی کیا اصل میں اس کا کوئی دوست نہیں ، جو میرے دوستوں کی طرح اسے دن بھر میں پانچ منٹ کی بھی فرصت نہ دے ۔ میں اپنے مکان پر ایک مضمون لکھنے جا رہا ہوں ، مگر خبر نہیں کہ مجھے ذرا سا بھی وقت ایسا ملے گا کہ میں تخلیے میں اپنے خیالات جمع کر سکوں اور انھیں اطمینان سے قلم بند کر سکوں ، یا جو اسپیچ مجھے کل دینی ہے ، اُسے سوچ سکوں ۔ کیا یہ فقیر دن دہاڑے اپنا روپیا لے جا سکتا ہے ، اور اس کا کوئی دوست راستے میں نہ ملے گا اور یہ نہ کہے گا بھائی جان دیکھو ، پرانی دوستی کا واسطہ دیتا ہوں ، مجھے اس وقت ضرورت ہے ، تھوڑا سا روپیا قرض دو کیا اس کے احباب وقت بےوقت اسے دعوتوں اور جلسوں میں کھینچ کر نہیں لے جاتے ؟ کیا کبھی ایسا نہیں ہوتا کہ اسے نیند کے جھونکے آ رہے ہوں مگر یار دوستوں کا مجمع ہے ، جو قصے پر قصہ اور لطیفے پر طیفہ کہ رہے ہیں اور اٹھنے کا نام نہیں لیتے ؟ کیا اسے دوستوں کے خطوں کا جواب نہیں دینا پڑتا ؟ کیا اس کے پیارے دوست کی تصنیف کی ہوئی کوئی کتاب نہیں ، جو اسے خواہ مخواہ پڑھنی پڑے اور ریویو لکھنا پڑے ؟ کیا اُسے احباب کی وجہ سے شور مچانا اور ہوحق کرنا نہیں پڑتا ؟ کیا دوستوں کے ہاں ملاقات کو اسے جانا نہیں پڑتا ؟ اگر نہ جائے تو کوئی شکایت نہیں کرتا ۔ اگر ان سب باتوں سے وہ آزاد ہے تو کوئی تعجب نہیں کہ ہٹا کٹا ہے اور میں نحیف و نزار ہوں ۔ یا اللہ ، کیا اس پر بھی وہ شکر ادا نہیں کرتا ، خدا جانے وہ کون سی نعمت چاہتا ہے ؟ لوگ کہیں گے کہ اس شخص کے کیسے بےہودہ خیالات ہیں ۔ بغیر دوستوں کے زندگی دوبھر ہوتی ہے اور یہ ان سے بھاگتا ہے مگر میں دوستوں کو یہ نہیں کہتا ۔ میں جانتا ہوں کہ وہ مجھے خوش کرنے کے لیے میرے پاس آتے ہیں اور میرے خیر طلب ہیں مگر عملی نتیجہ یہ ہے کہ احباب کا ارادہ ہوتا ہے ، مجھے فائدہ پہنچانے کا اور ہو جاتا ہے مجھے نقصان ۔ چاہے مجھ پر نفرین کی جائے ، مگر میں یہ کہے بغیر نہیں رہ سکتا کہ آج تک میرے سامنے کوئی یہ ثابت نہ کر سکا کہ احباب کا ایک جم غفیر رکھنے اور شناسائی کے دائرے کو وسیع کرنے سے کیا فائدہ ہے ۔ میں تو یہاں تک کہتا ہوں کہ اگر دنیا میں کچھ کام کرنا ہے اور باتوں میں عمر نہیں گزارنی ہے تو بعض نہایت عزیز دوستوں کو چھوڑنا پڑے گا چاہے اس سے میرے دل پر کیا ہی صدمہ ہو ۔ مثلاً میرے دوست احمد مرزا ہیں جنھیں میں بھڑبھڑ یا دوست کہتا ہوں ۔ یہ نہایت معقول آدمی ہیں اور میری اُن کی دوستی نہایت پرانی اور بےتکلفی کی ہے مگر حضرت کی خلقت میں داخل ہے کہ دو منٹ نچلا نہیں بیٹھا جاتا ۔ جب آئیں گے شور مچاتے ہوئے ، چیزوں کو الٹ پلٹ کرتے ہوئے ۔ غرض کہ اُن کا آنا بھونچال کے آنے سے کم نہیں ہے ۔ جب وہ آتے ہیں تو میں کہتا ہوں کوئی آ رہا ہے قیامت نہیں ۔ ان کے آنے کی مجھے دور سے خبر ہو جاتی ہے ، باوجودیکہ میرے لکھنے پڑھنے کا کمرا چھت پر ہے ۔ اگر میرا نوکر کہتا ہے کہ میاں ! اس وقت کام میں بہت مشغول ہیں تو وہ فورا چیخنا شروع کر دیتے ہیں کہ کمبخت کو اپنی صحت کا بھی تو کچھ خیال نہیں ( نوکر کی طرف مخاطب ہو کر ) خیراتی ! کب سے کام کر رہے ہیں ؟ بڑی دیر سے توبہ توبہ اچھا بس ایک منٹ ان کے پاس بیٹھوں گا ۔ مجھے خود جانا ہے ۔ چھت پر ہوں گے نا ؟ میں پہلے ہی سمجھتا تھا ۔ یہ کہتے ہوئے وہ اوپر آتے ہیں اور دروازہ اس زور سے کھولتے ہیں کہ گویا کوئی گولا آ کے لگا ۔ ( آج تک انھوں نے دروازہ کھٹکھٹایا نہیں ) اور آندھی کی طرح داخل ہوتے ہیں ہاہاہاہا ! آخر تمھیں میں نے پکڑ لیا ۔ مگر دیکھو دیکھو ، میری وجہ سے اپنا لکھنا بند مت کرو ۔ میں حرج کرنے نہیں آیا ۔ خدا کی پناہ کس قدر لکھ ڈالا ہے ۔ کہ طبیعت تو اچھی ہے ؟ میں تو صرف یہ پو چھنے آیا تھا ۔ واللہ مجھے کس قدر خوشی ہوتی ہے کہ میرے دوستوں میں ایک شخص ایسا ہے ، جو مضمون نگار کے لقب سے پکارا جا سکتا ہے ۔ لو اب جاتا ہوں ، میں بیٹھوں گا نہیں ۔ ایک منٹ نہیں ٹھہرنے کا ۔ تمھاری خیریت دریافت کرنی تھی ، خدا حافظ۔ یہ کہ کے وہ نہایت محبت سے مصافحہ کرتے ہیں اور اپنے جوش میں میرے ہاتھ کو اس قدر دبا دیتے ہیں کہ انگلیوں میں درد ہونے لگتا ہے اور میں قلم نہیں پکڑ سکتا ۔ یہ تو علاحدہ رہا ، اپنے ساتھ میرے کل خیالات کو بھی لے جاتے ہیں ۔ خیالات کو جمع کرنے کی کوشش کرتا ہوں ، مگر اب وہ کہاں ؟ اور دیکھا جائے تو میرے کمرے میں ایک منٹ سے زیادہ نہیں رہے ، تاہم وہ اگر گھنٹوں رہتے تو اس سے زیادہ نقصان نہ کرتے ۔ کیا میں انھیں چھوڑ سکتا ہوں ؟ میں اس سے انکار نہیں کرتا کہ میری ان کی دوستی بہت پرانی ہے اور مجھ سے بھائیوں کی طرح محبت کرتے ہیں ، تاہم میں انھیں چھوڑ دوں گا ۔ ہاں چھوڑ دوں گا اگرچہ کلیجے پر پتھر رکھنا پڑے ۔ اور لیجیے دوسرے دوست محمد تحسین ہیں ۔ یہ بال بچوں والے صاحب ہیں اور رات دن انھی کی فکر میں رہتے ہیں ۔ جب کبھی ملنے آتے ہیں تو تیسرے پہر کے قریب آتے ہیں جب میں کام سے فارغ ہو چکا ہوں ، لیکن اس قدر تھکا ہوا ہوتا ہوں کہ دل یہی چاہتا ہے کہ ایک گھنٹہ آرام کرسی پر خاموش پڑا رہوں ۔ مگر تحسین آئے ہیں ، ان سے ملنا ضروری ہے ۔ ان کے پاس باتیں کرنے کے لیے سوائے اپنی بیوی بچوں کی بیماری کے اور کوئی مضمون ہی نہیں ۔ میں کتنی ہی کوشش کروں مگر وہ اس مضمون سے باہر نہیں نکلتے ۔ اگر میں موسم کا ذکر کرتا ہوں تو وہ کہتے ہیں ہاں ! بڑا خراب موسم ہے ۔ میرے چھوٹے بچے کو بخار آ گیا ۔ منجھلی لڑکی کھانسی میں مبتلا ہے ۔ اگر پالیٹکس یا لٹریچر کے متعلق گفتگو شروع کرتا ہوں تو تحسین فوراً معذرت پیش کرتے ہیں کہ بھائی آج کل گھر بھر بیمار ہے ۔ مجھے اتنی فرصت کہاں کہ اخبار پڑھوں ۔ اگر کسی عام جلسے میں آتے ہیں تو اپنے لڑکوں کو ضرور ساتھ لیے ہوتے ہیں اور ہر ایک سے بار بار پوچھتے رہتے ہیں کہ طبیعت تو نہیں گھبراتی ؟ پیاس تو نہیں معلوم ہوتی ہے ، کبھی کبھی نبض دیکھ لیتے ہیں اور وہاں بھی کسی سے ملتے ہیں تو گھر کی بیماری کا ذکر کرتے ہیں ۔ اسی طرح میرے مقدمے باز دوست ہیں ، جنھیں اپنی ریاست کے جھگڑوں ، اپنے فریق مخالف کی برائیوں اور جج صاحب کی تعریف یا مذمت کے ( تعریف اس حالت میں جب کہ انھوں نے مقدمہ جیتا ہو ) اور کوئی مضمون نہیں ، من جملہ اور بہت سے مختلف قسموں کے دوستوں کے ، میں محمد شاکر خاں صاحب کا ذکر خصوصیت سے کروں گا ، کیوںکہ وہ مجھ پر خاص عنایت فرماتے ہیں ۔ شاکر خاں صاحب موضع سلیم پور کے رئیس اور ضلع بھر میں نہایت معزز آدمی ہیں ۔ انھیں اپنی لیاقت کے مطابق لٹریچر کا بہت شوق ہے ۔ لٹریچر پڑھنے کا اتنا نہیں ، جتنا لٹریری آدمیوں سے ملنے اور تعارف پیدا کرنے کا ۔ ان کا خیال ہے کہ اہل علم کی تھوڑی سی قدر کرنا ، امرا کے شایان شان ہے ۔ ایک مرتبہ میرے ہاں تشریف لائے اور بہت اصرار سے مجھے سلیم پور لے گئے ، یہ کہ کے شہر میں رات دن شوروشغب رہتا ہے ۔ دیہات میں کچھ عرصہ رہنے سے تبدیلی آب و ہوا بھی ہو گی اور وہاں مضمون نگاری بھی زیادہ اطمینان سے کر سکو گے ۔ میں نے ایک کمرا خاص تمھارے واسطے آراستہ کرایا ہے ، جس میں پڑھنے لکھنے کا سب سامان مہیا ہے ۔ تھوڑے دن رہ کے چلے آنا ۔ دیکھو ، میری خوشی کرو ۔ میں ایسے محبت آمیز اصرار پر انکار کیسے کر سکتا تھا ؟ مختصر سا سامان پڑھنے لکھنے کا لے کر میں ان کے ساتھ ہو لیا ۔ ایڈیٹر معارف سے وعدہ کر چکا تھا کہ ایک خاص عرصے میں اُن کی خدمت میں ایک مضمون بھیجوں گا ۔ شاکر صاحب کی کوٹھی پر پہنچ کر میں نے وہ کمرا دیکھا ، جو میرے لیے تیار کیا گیا تھا ۔ اس کی کھڑکی پائیں باغ کی طرف کھلتی تھی اور ایک نہایت ہی دل فریب نیچرل منظر میری آنکھوں کے سامنے ہوتا تھا ۔ صبح کو میں نیچے ناشتے کی غرض سے بلایا گیا ۔ جب دوسرا پیالا چائے کا پی چکا تو اپنے کمرے کو جانے کے لیے اٹھا ہی تھا کہ چاروں طرف سے اصرار ہونے لگا کہ ہیں ہیں ؟ کہیں ایسا غضب نہ کرنا کہ آج ہی سے کام شروع کر دو ۔ اپنے دماغ کو کچھ تو آرام دو اور آج کا دن تو خاص کر اس قابل ہے کہ سینری کا لطف اٹھانے میں گزارا جائے ۔ چلیے ، گاڑی تیار کراتے ہیں ، دریا پر مچھلی کا شکار کھیلیں گے ، پھر وہاں سے دو میل پر احمد نگر ہے آپ کو ہاں کے رئیس راجا طالب علی صاحب سے ملائیں گے ۔ میرا ماتھا میں ٹھنکا کہ اگر یہی حال رہا تو یہاں بھی فرصت معلوم خیر سیکڑوں حیلے حوالوں سے اس وقت تو میں بچ گیا اور میرے میزبان بھی میری وجہ سے نہ گئے مگر مجھے بہت جلد معلوم ہو گیا کہ جس عنقا ، یعنی یک سوئی کی تلاش میں میں سرگرداں تھا ، وہ مجھے یہاں بھی نہ ملے گی ۔ میں جلدی سے اٹھ کر اپنے کمرے میں آیا اور اس وقت ذرا غور سے اس میز کے سامان کو دیکھا ، جو میرے لکھنے پڑھنے کے لیے تیار کی گئی تھی ۔ میز پر نہایت قیمتی کام دار کپڑا پڑا ہوا تھا ، جس پر ایک قطرہ گرانا گناہ کبیرہ سے کم نہ ہو گا ۔ چاندی کی دوات ، مگر سیاہی دیکھتا ہوں تو سوکھی ہوئی ۔ انگریزی قلم نہایت قیمتی اور نایاب ، مگر اکثر میں نب ندارد ، جاذب کاغذ ایک مخملی جلد کی کتاب میں ، مگر لکھنے کے کاغذ کا پتا نہیں ۔ اسی طرح بہت سا اعلیٰ درجے کا بیش قیمت سامان میز پر تھا مگر اکثر اس میں سے میرے کام کا نہیں اور جو چیزیں ضرورت کی تھیں ، وہ موجود نہیں ۔ آخر کار میں نے وہی اپنا پرانا استعمال ، مگر مفید بکس اور اپنی معمولی دوات اور قلم ( جس نے اب تک نہایت ایمانداری سے میری مدد کی تھی اور میرے پراں خیالات کو تیزی کے ساتھ قفس کاغذ میں بند کیا تھا ) نکالا ، اور لکھنا شروع کیا ۔ یہ ضرور ہے کہ جن مرغان خوشنوا کی تعریف میں شعرا اس قدر رطب اللسان ہیں ، ان کی عنایت سے میں خوش نہیں ہوا کہ سب کے سب میرے کمرے کے نیچے درخت پر جمع ہو گئے اور شور مچانا شروع کر دیا ، تاہم میں نے کوشش کر کے اُن کی طرف سے کان بند کر لیے اور کام میں ہمہ تن مشغول ہو گیا ۔ تن تن میں ایسا مصروف تھا کہ دنیا و مافیہا کی خبر نہ تھی ۔ یکایک اس تنتن نے چونکا دیا ۔ یہ کیا ہے ؟ افوہ ! اب میں سمجھا ، میرے کمرے کے قریب شاکر خاں صاحب کے چھوٹے بھائی کا کمرہ ہے ! انھیں موسیقی میں بہت دخل ہے ۔ اس وقت ستار سے شوق فرما رہے تھے ۔ بہت خوب بجا رہے ہیں ۔ کوئی آدھ گھنٹہ انھوں نے موسیقی کی مشق فرما کر مجھے میری خواہش کے خلاف محظوظ فرمایا ۔ پھر کسی وجہ سے وہ اپنے کمرے سے چلے گئے اور خاموشی طاری ہو گئی تو مجھے پھر اپنے کام کا خیال آیا ۔ اے میرے خیالات تمھی میرا گنجینہ میرا خزانہ ہو ، خدا کے لیے رحم کرو ۔ میرے دماغ میں پھر آجاؤ یہ کہ کے میں کاغذ کی طرف متوجہ ہوا کہ دیکھوں ، کہاں چھوڑا ہے ۔ جن کی قدر آپ کہاں بھول پڑے ، اتنے دنوں کہاں رہے ؟ یہ کیا مہمل فقرہ ہوا لاحول ولاقوۃ ۔ میں بھی کیا گڑبڑ کر رہا ہوں ۔ آپ کہاں بھول پڑے، اتنے دنوں کہاں رہے ۔  یہ فقرے تو شاکر خاں صاحب نے کسی دوست سے کہے ہیں جو ابھی اُن سے ملنے آیا ہے ۔ میں مصروفیت میں انھیں ہی لکھ گیا ۔ ہاں تو کاٹ کے فقرہ درست کرنا چاہیے اور جن کی قدر ابھی تک ملک و قوم کو معلوم نہیں ہوئی ہے اور باہر کوئی دروازہ کھٹکھٹاتا ہے ۔ کون ہے ؟ میں ہوں شبن ! سرکار نے کہا ہے کہ اگر آپ کو تکلیف نہ ہو تو نیچے ذرا سی دیر کے لیے تشریف لائیے ۔ کوئی صاحب آئے ہوئے ہیں اور سرکار انھیں آپ سے ملانا چاہتے ہیں ۔ بادل ناخواستہ میں اٹھا اور نیچے گیا ۔ شاکر صاحب کے دوست راجا طالب علی صاحب تشریف لائے تھے ۔ ان سے میرا تعارف کرایا گیا ۔ تھوڑی دیر کے بعد وہ تشریف لے گئے اور مجھے بھی فرصت ملی اور میں نے یک سو ہو کر لکھنا شروع کیا ۔ تھوڑی ہی دیر ہوئی تھی کہ شبن نے پھر دروازہ کھٹکھٹایا ۔ معلوم ہوا کہ میری پھر یاد ہوئی ۔ ہمارے میزبان کے کوئی اور دوست آئے ہوئے ہیں اور میں انھیں دکھایا جاؤں گا ۔ گویا میں بھی مثل اس عربی گھوڑے کے تھا ، جسے میزبان نے حال ہی میں خریدا تھا اور جو ہر دوست کو اصطبل سے منگا کے دکھایا جاتا تھا ۔ ان دوست سے نجات پا کر اور بھاگ کر میں پھر اپنے کمرے میں آیا ، خیالات غائب ہو گئے تھے ۔ فقرہ ازسر نو پھر بنانا پڑا ۔ طبیعت اچاٹ ہو گئی ۔ یہ ہزار دقت پھر بیٹھا اور لکھنا شروع کیا ۔ اب کی مرتبہ خوش قسمتی سے کوئی آدھ گھنٹہ ایسا ملا ، جس میں کوئی آیا گیا نہیں ۔ اب میرا قلم تیزی سے چل رہا تھا اور میں لکھ رہا تھا ہم کو کامل یقین ہے کہ ہمارے ملک کے قابل نوجوان ، جنھیں تفتیش اور تحقیقات کا شوق ہے اور جو کولمبس کی طرح نئی معلومات اور نئی دنیا ( گوہ علمی دنیا ہی کیوں نہ ہو ) کے دریافت کرنے کے لیے اپنے تئیں دروازے پر پھر دستک ۔ کیا ہے ؟ اچھا دریافت کرنے کے لیے اپنے تئیں خطرے میں ڈالنے سے بھی خوف نہیں کھاتے ، ضرور اس طرف متوجہ ہوں گے اور اپنی کاوشوں اور کوششوں سے موجودہ دروازہ پھر کھٹکھٹایا گیا ۔ ہاں حضور سرکار آپ کا انتظار کر رہے ہیں ۔ کھانا ٹھنڈا ہوا جاتا ہے ۔ افوہ ! مجھے خیال نہیں رہا ۔ سرکار سے عرض کرنا میرا انتظار نہ کریں ، میں پھر کھا لوں گا ۔ اس وقت مجھے کچھ ایسی بھوک نہیں ۔ اور آئیندہ نسلوں کو زیربار احسان کریں گے ۔ یہی نوجوان ہیں ، جو قوم کی کشتی کو ، خدا کی مدد پر بھروسا کر کے ، خطرات سے بچاتے اور ساحل مراد تک پہنچاتے ہیں ۔ زندگی اور موت کا مسئلہ دستک کیا ہے ؟ سرکار کہتے ہیں ، اگر آپ تھوڑی دیر میں کھائیں گے تو ہم بھی اسی وقت کھائیں گے مگر کھانا ٹھنڈا ہو کے بالکل خراب ہو جائے گا ۔ اچھا بھائی ، لو ابھی آیا ۔ یہ کہ کے میں کھانے کے لیے جاتا ہوں ، سب سے معذرت کرتا ہوں ۔ میزبان نہایت اخلاق سے فرماتے ہیں چہرے پر تھکن معلوم ہوتی ہے ۔ کیا بہت لکھ ڈالا ، دیکھو ! میں تم سے کہتا تھا نا کہ شہر میں ایسی فرصت اور خاموشی کہاں ؟ سوائے اس کے کہ میں آمناوصدقنا کہوں اور کیا کہ سکتا تھا ؟ اب کھانے پر اصرار ہوتا ہے ، جس چیز سے مجھے رغبت نہیں ، وہی کھلائی جاتی ہے ۔ بعد کھانے کے میزبان صاحب فرماتے ہیں سہ پہر کو تمھیں گاڑی میں چلنا ہو گا ۔ میں تمھیں اس واسطے یہاں نہیں لایا کہ سخت دماغی کام کر کے اپنی صحت خراب کر لو واپس کمرے میں آ کر میں تھوڑی دیر اس غرض سے لیٹتا ہوں کہ خیالات جمع کر لوں اور پھر لکھنا شروع کر دوں مگر اب خیالات کہاں ؟ مضمون اٹھا کر دیکھتا ہوں زندگی اور موت کا لایخل مسئلہ ! اس کے متعلق کیا لکھنے والا تھا ؟ ان الفاظ کے بعد کون سے الفاظ دماغ میں تھے ؟ اب کچھ خیال نہیں کہ اس کو پہلے فقروں سے کیوں کر ربط پیدا کرنا تھا ۔ یوں ہی پڑے پڑے نیند آ جاتی ہے ۔ تیسرے پہر اٹھتا ہوں تو دماغ بہت صحیح پاتا ہوں ۔ زندگی اور موت کا لایخل مسئلہ بالکل حل ہو جاتا ہے ۔ پورا فقرہ آئینے کی طرح صاف نظر آتا ہے ۔ میں خوشی خوشی اٹھ کر میز پر گیا اور لکھنا چاہتا تھا کہ پھر وہی دستک ! نوکر اطلاع دیتا ہے کہ گاڑی تیار ہے ، سرکار کپڑے پہنے آپ کا انتظار کر رہے ہیں ۔ میں فوراً نیچے جاتا ہوں تو پہلا فقرہ ، جو میزبان صاحب کہتے ہیں ، وہ ہوتا ہے آج تو دستے کے دستے لکھ ڈالے میں سچی بات کہوں کہ کچھ بھی نہیں لکھا ۔ تو وہ ہنس کے جواب دیتے ہیں کہ آخر اس قدر کسر نفسی کی کیا ضرورت ہے مل ملا کر شام کو واپس آئے ۔ کھانے کے بعد باتیں ہوتی ہیں ۔ سونے کے وقت اپنا دن بھر کا کام دیکھتا ہوں تو ایک صفحے سے زیادہ نہیں ، وہ بھی بےربط و بےسلسلہ ۔ غصے اور رنج میں آ کر اسے پھاڑ دیتا ہوں اور دوسرے روز اپنے میزبان کو ناراض کر کے اپنے گھر واپس چلا آتا ہوں ۔ میں ناشکرا اور احسان فراموش کہا جاؤں گا مگر میں مجبور ہوں ، اس عزیز اور مہربان دوست کو بھی چھوڑ دوں گا ۔ میں نے ذرا تفصیل سے ان کا حال بیان کیا ہے مگر یہ خیال نہ کرنا کہ یہیں اُن احباب کی فہرست ختم ہو گئی ، جن سے میں رخصت طلب کر سکتا ہوں ۔ نہیں ، ابھی بہت سے باقی ہیں ، مثلاً ایک صاحب ہیں ، جو مجھ سے کبھی نہیں ملتے مگر جب آتے ہیں میں ان کا مطلب سمجھ جاتا ہوں ۔ یہ حضرت ہمیشہ قرض مانگنے کے لیے آتے ہیں ۔ ایک صاحب ہیں ، جو ہمیشہ ایسے وقت میں آتے ہیں جب میں باہر جانے والا ہوتا ہوں ۔ ایک صاحب ہیں ، جب مجھ سے ملتے ہیں کہتے ہیں میاں ! عرصے سے میرا دل چاہتا ہے ، تمھاری دعوت کروں ۔ مگر کبھی اپنی خواہش کو پورا نہیں کرتے ۔ ایک دوست ہیں ، وہ آتے ہی سوالات کی بوچھاڑ شروع کر دیتے ہیں ۔ جب میں جواب دیتا ہوں تو متوجہ ہو کر نہیں سنتے یا اخبار اٹھا کر پڑھنے لگتے ہیں یا گانے لگتے ہیں ۔ ایک صاحب ہیں ، جو جب آتے ہیں ، اپنی ہی کہے جاتے ہیں ، میری نہیں سنتے ۔ یہ سب میرے عنایت فرما اور خیر طلب ہیں ۔ مگر اپنی طبیعت کو کیا کروں ، صاف صاف کہتا ہوں کہ ان میں سے ہر ایک سے کہ سکتا ہوں مجھ پہ احساں جو نہ کرتے تو یہ احسان ہوتا","لوگ کہیں گے کہ اس شخص کے کیسے بےہودہ خیالات ہیں ۔ بغیر دوستوں کے زندگی دوبھر ہوتی ہے اور یہ ان سے بھاگتا ہے مگر میں دوستوں کو یہ نہیں کہتا ۔ میں جانتا ہوں کہ وہ مجھے خوش کرنے کے لیے میرے پاس آتے ہیں اور میرے خیر طلب ہیں مگر عملی نتیجہ یہ ہے کہ احباب کا ارادہ ہوتا ہے ، مجھے فائدہ پہنچانے کا اور ہو جاتا ہے مجھے نقصان ۔ مثلاً میرے دوست احمد مرزا ہیں جنھیں میں بھڑبھڑ یا دوست کہتا ہوں ۔ جب آئیں گے شور مچاتے ہوئے ، چیزوں کو الٹ پلٹ کرتے ہوئے ۔ اگر میرا نوکر کہتا ہے کہ میاں ! اس وقت کام میں بہت مشغول ہیں تو وہ فورا چیخنا شروع کر دیتے ہیں کہ کمبخت کو اپنی صحت کا بھی تو کچھ خیال نہیں ( نوکر کی طرف مخاطب ہو کر ) خیراتی ! کب سے کام کر رہے ہیں ؟ واللہ مجھے کس قدر خوشی ہوتی ہے کہ میرے دوستوں میں ایک شخص ایسا ہے ، جو مضمون نگار کے لقب سے پکارا جا سکتا ہے ۔ لو اب جاتا ہوں ، میں بیٹھوں گا نہیں ۔ اور لیجیے دوسرے دوست محمد تحسین ہیں ۔ جب کبھی ملنے آتے ہیں تو تیسرے پہر کے قریب آتے ہیں جب میں کام سے فارغ ہو چکا ہوں ، لیکن اس قدر تھکا ہوا ہوتا ہوں کہ دل یہی چاہتا ہے کہ ایک گھنٹہ آرام کرسی پر خاموش پڑا رہوں ۔ ان کے پاس باتیں کرنے کے لیے سوائے اپنی بیوی بچوں کی بیماری کے اور کوئی مضمون ہی نہیں ۔ اسی طرح میرے مقدمے باز دوست ہیں ، جنھیں اپنی ریاست کے جھگڑوں ، اپنے فریق مخالف کی برائیوں اور جج صاحب کی تعریف یا مذمت کے ( تعریف اس حالت میں جب کہ انھوں نے مقدمہ جیتا ہو ) اور کوئی مضمون نہیں ، من جملہ اور بہت سے مختلف قسموں کے دوستوں کے ، میں محمد شاکر خاں صاحب کا ذکر خصوصیت سے کروں گا ، کیوںکہ وہ مجھ پر خاص عنایت فرماتے ہیں ۔ شاکر خاں صاحب موضع سلیم پور کے رئیس اور ضلع بھر میں نہایت معزز آدمی ہیں ۔ انھیں اپنی لیاقت کے مطابق لٹریچر کا بہت شوق ہے ۔ ایک مرتبہ میرے ہاں تشریف لائے اور بہت اصرار سے مجھے سلیم پور لے گئے ، یہ کہ کے شہر میں رات دن شوروشغب رہتا ہے ۔ شاکر صاحب کی کوٹھی پر پہنچ کر میں نے وہ کمرا دیکھا ، جو میرے لیے تیار کیا گیا تھا ۔ چلیے ، گاڑی تیار کراتے ہیں ، دریا پر مچھلی کا شکار کھیلیں گے ، پھر وہاں سے دو میل پر احمد نگر ہے آپ کو ہاں کے رئیس راجا طالب علی صاحب سے ملائیں گے ۔ آخر کار میں نے وہی اپنا پرانا استعمال ، مگر مفید بکس اور اپنی معمولی دوات اور قلم ( جس نے اب تک نہایت ایمانداری سے میری مدد کی تھی اور میرے پراں خیالات کو تیزی کے ساتھ قفس کاغذ میں بند کیا تھا ) نکالا ، اور لکھنا شروع کیا ۔ شاکر صاحب کے دوست راجا طالب علی صاحب تشریف لائے تھے ۔ ان سے میرا تعارف کرایا گیا ۔ تھوڑی ہی دیر ہوئی تھی کہ شبن نے پھر دروازہ کھٹکھٹایا ۔ ہمارے میزبان کے کوئی اور دوست آئے ہوئے ہیں اور میں انھیں دکھایا جاؤں گا ۔ کھانے کے بعد باتیں ہوتی ہیں ۔ سونے کے وقت اپنا دن بھر کا کام دیکھتا ہوں تو ایک صفحے سے زیادہ نہیں ، وہ بھی بےربط و بےسلسلہ ۔ غصے اور رنج میں آ کر اسے پھاڑ دیتا ہوں اور دوسرے روز اپنے میزبان کو ناراض کر کے اپنے گھر واپس چلا آتا ہوں ۔ ایک صاحب ہیں ، جو ہمیشہ ایسے وقت میں آتے ہیں جب میں باہر جانے والا ہوتا ہوں ۔ ایک صاحب ہیں ، جب مجھ سے ملتے ہیں کہتے ہیں میاں ! عرصے سے میرا دل چاہتا ہے ، تمھاری دعوت کروں ۔ مگر کبھی اپنی خواہش کو پورا نہیں کرتے ۔ ایک دوست ہیں ، وہ آتے ہی سوالات کی بوچھاڑ شروع کر دیتے ہیں ۔ جب میں جواب دیتا ہوں تو متوجہ ہو کر نہیں سنتے یا اخبار اٹھا کر پڑھنے لگتے ہیں یا گانے لگتے ہیں ۔ ایک صاحب ہیں ، جو جب آتے ہیں ، اپنی ہی کہے جاتے ہیں ، میری نہیں سنتے ۔ یہ سب میرے عنایت فرما اور خیر طلب ہیں ۔"
مُلَمَّع,"وہ ریلوے ٹکٹ گھر کے سامنے سیاہ ریشمی برقعے میں لپیٹی کھڑی تھی ۔ پلٹی ہوئی نقاب ، کچھ متعجب سی نگاہیں ، رات کے ساڑھے گیارہ بج چکے تھے ۔ گاڑی کے آنے میں صرف پندرہ منٹ باقی تھے لیکن ٹکٹ گھر کی کھڑکیاں اب تک بند تھیں ۔ اس کی حیران نظریں بند کھڑکیوں سے سر ٹکرا ٹکرا کر اکتا گئیں ۔ اس نے ایک نظر اپنے اردگرد ڈالی ۔ زمین اور بنچوں پر سیکٹروں آدمی لاشوں کی طرح پڑے سو رہے تھے ، جیسے ان سب کو سفر کرنا ہی نہ تھا ۔ وہ آہستہ سے قلی کی طرف مڑی ، جو اس کا ہلکا پھلکا اٹیچی کیس اور مختصر سا بستر سر پر رکھے ہوئے تھا ۔ قلی ! اب تک ٹکٹ گھر نہیں کھلا ؟ یو گاڑی ہمیشہ لیٹ رہت ہے ۔ قلی نے اپنی دھندلی سی تنہا آنکھ اس کے خوبصورت چہرے پر گاڑ دی اور جیسے اس کی دوسری پھوٹی ہوئی آنکھ کا دھنسا ہوا پپوٹا اپنی بےمانگی پر پھڑکنے لگا ۔ تو کہاں بیٹھوں میں ؟ وہ جیسے اپنے آپ سے سوال کر رہی تھی ۔ اس نے ایک بار پھر قریب پڑے ہوئے غریب انسانوں پر اپنی نظریں بکھیر دیں ۔ یہیں بیٹھ جاؤ ۔ یہاں ؟ اسے ایسا محسوس ہوا کہ اس کا ریشمی برقع ، خوبصورت چہرہ اور نفیس سامان، غریب قلی کی نظروں میں کوئی حقیقت نہیں رکھتا ۔ یہ سوچ کر اس کا دل بیٹھنے لگا اور وہ خاموشی سے نیم تاریک سی کالی کلوٹی سڑک کی طرف دیکھنے لگی ، جس پر اکا دُکا چرخ چوں کرتے ہوئے یکے کی میلی چمنیوں والی بتیوں سے ایک کثیف سی روشنی نکل کر سڑک پر رینگ رہی تھی ۔ اس کا خیال فورا ہی اپنی موجودہ حالت کی طرف دوڑ گیا ۔ میں کیا ہوں اس وقت ؟ دیکھنے والوں کی نظر میں یقینا کوئی امیر کبیر آزاد خیال لڑکی لیکن درحقیقت ایک مٹے ہوئے خاندان کی قابل لیکن پریشان حال لڑکی ۔ بالکل یکے کی دھندلی لالٹین ۔ رکھے دیت ہیں سامان اسی جگہ قلی بولا ۔ نہیں میں یہاں نہیں بیٹھوں گی ۔ اس نے کسی قدر غصے سے کہا ۔ پھر اندھیرے میں گھورنے لگی ۔ اندھیری سڑک پر کرارے بوٹوں کی چرز چرز پیدا ہوئی اور ایک سایہ لرزتا ہوا بڑھنے لگا ۔ آخر شٹیشن کی تیز روشنی میں اس نے دیکھا کہ ایک قبول صورت نوجوان ایک بھاری اوررکوٹ پہنے اسی طرف آ رہا ہے ۔ لڑکی سمجھی شاید ٹکٹ لینے آ رہے ہیں حضرت ۔ وہ بےساختہ مسکرا دی۔ نوجوان ٹائی کی گرہ کستا ، اس پر ایک چبھتی ہوئی نظر ڈالتا ٹکٹ گھر کے پیچھے نکل گیا ۔ لڑکی کے کھلے ہوئے لب سکڑ گئے ۔ ہو گا کوئی امیرزادہ ! بھلا وہ تھرڈ کلاس کا ٹکٹ لینے کیوں آئے گا ؟ پھر ہم سامان رکھ کے جائیت ہیں ۔ قلی لڑکی کی خاموشی سے جھنجھلا کر بولا ۔ بکو مت میں یہاں ہرگز نہ بیٹھوں گی ۔ وہ اونچی آواز میں بول اٹھی ۔ اچانک وہی نوجوان ٹکٹ گھر کے پیچھے سے نکل آیا ۔ قلی ! تم زنانہ انٹر کلاس ویٹنگ روم میں کیوں نہیں لے جاتے ؟ وہ بولا ۔ پھر اتنی دور ٹکٹ لینے کون آئے گا ؟ لڑکی قلی سے ہی مخاطب تھی ۔ ٹکٹ سیکنڈ کا چاہیے یا انٹر کا نوجوان بھی جیسے قلی سے پوچھ رہا تھا ۔ وہ ایک لمحے کے لیے سناٹے میں آ گئی ۔ قلی ! چلو ! وہ بڑے رعب سے کہنے لگی ۔ آگے آگے قلی تھا اور پیچھے پیچھے وہ ۔ اس کی اونچی ایڑی کی سینڈل زمین پر ایک دلچسپ شور بکھیر رہی تھی ۔ مجوری میم صاحب ! قلی نے اس کے چرمی بٹوے سے متاثر ہو کر کہا ۔ ابھی نہیں ملیں گے پیسے ۔ وہ سنگار میز کے سامنے کھڑی ، جنوری کی کپکپا دینے والی سردی میں رومال سے پیشانی پونچھ رہی تھی ۔ کا ہے ؟ قلی کے موٹے موٹے ہونٹ لٹک گئے ۔ اکٹھے لے لینا، سمجھے تم گاڑی پر سامان بھی رکھوا دینا اور دیکھو جیسے ہی ٹکٹ گھر گھلے ، مجھے بتانا آ کر پیسے زیادہ ملیں گے قلی اپنے ناریل جیسے سر پر پگڑی لپیٹتا چلا گیا اور لڑکی بجائے بیٹھنے کے مضطرہانہ ٹہلنے لگی ۔ سامنے بینچ پر کوئی کمبل میں لپٹا کلبلا رہا تھا ۔ عجیب مصیبت ہے وہ دل ہی دل میں کہنے لگی ۔ یہ کم بخت مرد ہر موقع پر آ دھمکتے ہیں ۔ کچھ نہیں تو سیکنڈ اور انٹر کا شوشہ ہی چھوڑ دیا ۔ اب اسے کیا معلوم کہ اس نے اس وقت جو کچھ میرے پاس دیکھا ، بس یہی میری کل کائنات ہے ۔ اٹیچی کیس اور ہولڈال اچھے زمانے کی یادگار ہیں ۔ چرمی بٹوا ، ایک سہیلی کا تحفہ اور یہ برقع چلتے وقت خالہ جان کا مانگ لیا تھا کہ مسافر عورتیں میلے کچیلے برقعے والیاں ، دیکھتے ہی پھیل پھیل کر بیٹھ جاتی ہیں ۔ آج ہی دوپہر کو تو چچا جان کی بیماری کا خط ملا تھا ۔ امی جان کا خیال ہے کہ اگر گھر سے کوئی انھیں دیکھنے چلا جاتا تو اچھا تھا ، ورنہ وہ یہی کہیں گے کہ ہم نے تو بھائی کے مرنے کے بعد بھاوج اور بھتیجے بھتیجیوں کا اتنا خیال کیا کہ پیسے کو پیسا نہ سمجھا لیکن وہی بُرے وقت کے ساتھی نہیں ۔ بس وہ اتنا ہی سُن کر جانے کو تیار ہو گئی ۔ امی جان نے جانے کب سے تین روپے جوڑ کر رکھے تھے سو نکال کر دیے کہ تم عقیل کو ساتھ لے کر چلی جاؤ عقیل بچہ ہی سہی لیکن ہے تو لڑکا ۔ بس یہی ان کی بات تو مجھے زہر معلوم ہوتی ہے ۔ جانے وہ لڑکیوں کو کیا سمجھتی ہیں ۔ میں نے ان سے پوچھا کہ میں کیا کوئی لڈو پیڑا ہوں ، جو کوئی کھا لے گا اور عقیل کو دیکھ کر ڈر کے مارے اُگل دے گا ۔ آخر سلمی اور رضیہ بھی تو لڑکیاں ہیں ۔ کیسے مزے میں تنہا سفر کیا کرتی ہیں ۔ اس پر انھوں نے کہا کہ بھئی ! وہ بڑے آدمی کی لڑکیاں ہیں ۔ میں نے جواب دیا : واہ ! تب تو انھیں بلا مبالغہ ایک درجن نوکروں کے جھرمٹ میں سفر کرنا چاہیے چونکہ ہم غریب ہیں ، اس لیے ایک ہی کا سفر خرچ نکلنا مشکل ہے ۔ کجا ایک ننھے محافظ کے ساتھ ، جس کی حفاظت خود مجھ پر فرض ہو گی ۔ غرض گھنٹوں ان سے بحث کی تب کہیں جا کر عقیل صاحب کے پہرے سے نجات ملی ۔ کھانسی کی کھوں کھوں سے وہ چونکی ۔ کمبل کی گٹھڑی کھلی اور ایک جھریوں کا مارا بگلے کے پر جیسے سفید بالوں کا چہرہ اس کے سامنے تھا ۔ وہ اپنی ڈھیلی ڈھالی فراک ، ترشے ہوئے بال اور ٹرنک پر رکھے ہوئے ہیٹ سے کوئی عیسائی بڑھیا معلوم ہو رہی تھی ۔ لڑکی نے ایک سخت تنقیدی نگاہ اس سوکھی مونڈی بڑھیا پر ڈالی اور پھر دل ہی دل میں اس خشک ساتھ پر افسوس کرنے لگی ۔ کاش اس پوکھر کے پانی کی طرح ساکت بڑھیا کے بجائے کوئی سمندر کی سی بےچین نوجوان لڑکی یہاں ہوتی ، جو اس کے ریشمی سیاہ برقعے میں دیکھتے ہوئے چہرے کو رشک سے دیکھتی ۔ قلی نے اندر آ کر لڑکی کو بتایا کہ کٹ گھر کھل گیا ہے ۔ لڑکی اٹھ کر اس کے ساتھ ہوئی ۔ راستے میں وہ برابر ادھر ادھر دیکھتی جاتی کہ کہیں وہ نوجوان اسے تھرڈ کلاس کا ٹکٹ لیتے نہ دیکھ لے ۔ کیا کہے گا اپنے دل میں وہ لیکن وہ کہیں نظر نہ آیا ۔ لڑکی نے اطمینان سے ٹکٹ لے لیا ۔ چیختی چنگھاڑتی ہوئی گاڑی پلیٹ فارم کے سینے میں در آئی ۔ جب لڑکی قلی کے پیچھے پیچھے ویٹنگ روم سے نکلی تو اس کی پہلی نظر اسی نوجوان پر پڑی ، جو بڑی شان سے سگریٹ منھ میں دباے اسے غور سے دیکھ رہا تھا ۔ اب کیا ہو ؟ وہ سوچتی ہوئی جلدی جلدی آگے بڑھنے لگی ۔ وہ زنانہ ڈبے کے بالکل قریب پہنچ گئی ۔ عورتوں کی کاؤں کاؤں اور زیورات کی جھنکار ، یا جیسے عادی مجرم قیدیوں کی ہائے ہائے ہتھکڑیوں اور بیڑیوں کی تال پر ۔ اس پر طرفہ ، مردوں کی ان کو ہدایتیں ۔ منی کی اماں ! سامان نہ کھونے پائے ایک دوسرے آدمی اس قیامت کے موقعے پر گلا پھاڑ پھاڑ کر کہ رہے تھے خبردار ! نقاب نہ کھلنے پائے ۔ لڑکی کا قلی دروازے پر اڑے ہوئے مردوں کے درمیان سے نکل کر ڈبے میں داخل ہونے کی فکر کر رہا تھا کہ پیچھے سے عورتوں اور مردوں کی ایک اور ٹولی اس بھرے ہوئے ڈبے پر حملہ آور ہوئی اور لڑکی بےچاری بیچ میں پھنس کر رہ گئی ۔ اس ٹولی کی ایک عورت نے اپنا چاندی کی چوڑیوں میں پھنسا ہوا ہاتھ برقعے کی گدڑی سے نکالا اور لڑکی کو راستے میں حائل دیکھ کر دھکا دے دیا ۔ لڑکی ایک جھکولا کھا کر سنبھل گئی ۔ اس کا دل بےساختہ چاہا کہ وہ اس عورت کا جھالروں سے مزین برقع نوچ کر بھاگ جائے یا پھر اسے ریل کے نیچے دھکا دے دے لیکن سامنے جو دیکھا تو وہی نوجوان کھڑا مسکرا رہا تھا ۔ ارے قلی تم مجھے یہاں کیوں لائے ؟ وہ پوری طاقت سے چلائی اور قلی کو لے کر کسی طرح اس ہجوم سے نکل کر دوبارہ پلیٹ فارم کی پیمائش کرنے لگی ۔ اس کی نگاہوں کے سامنے سیکڑوں میلے کچیلے برقعے  غباروں کی طرح اُڑ رہے تھے ۔ کاش! وہ بھی ایک ایسا ہی برقع اوڑھے ہوتی تو کوئی اس پر طنز سے مسکرانے والا نہ ہوتا اس کے دل کے کسی گوشے میں یہ آرزو پھڑپھڑانے لگی ۔ وہ بلا مقصد ہی درجوں پر لکھی ہوئی عبارت پڑھ رہی تھی ۔ فرسٹ سیکنڈ ، انٹر ، زنانہ انٹر وہ دفعتا تھم گئی ۔ ایک بار عبارت کو پھر پڑھا اور یہ درجہ اسے موسلا دھار بارش میں کسی گھنے درخت کا سایہ معلوم ہونے لگا ۔ وہ بلا سوچے سمجھے دروازہ کھول کر اندر داخل ہو گئی ۔ قلی باہر ہی متعجب سا کھڑا تھا ۔ لے آؤ سامان ! وہ ایک دلفریب مسکراہٹ کے ساتھ بولی ۔ قلی سامان رکھ کر اسے ایک آنکھ سے گھورنے لگا ، جیسے وہ اس کی تہ تک پہنچنا چاہتا ہو ۔ لڑکی بھانپ گئی ۔ اس نے بٹوا کھولا اور ایک چمکتی ہوئی اٹھنی اس کی طرف بڑھا دی ۔ قلی کا چہرہ ، جو حقارت کے جذبات کے باعث بری طرح لٹکا ہوا تھا ، ایک دم کھل اُٹھا ۔ مزدور کو مزدوری چاہیے ، اسے کسی کے معاملات سے کیا غرض ؟ اس نے اٹھنی کو مل کر دیکھا ، جیسے وہ یقین کرنا چاہتا ہو کہ واقعی اس ہلکے پھلکے اسباب کی اٹھوائی آٹھ آنے بھی ہو سکتی ہے ! سیٹی کی آواز سن کر قلی اتر گیا اور پھر لڑکی کے عنابی ہونٹوں پر ایک مطمئن مسکراہٹ لہرانے لگی ۔ وہ دروازے سے لگ کر کھڑی ہو گئی ۔ اس نے دیکھا کہ نوجوان اوورکوٹ کی جیبوں میں ہاتھ ٹھونسے کھڑا اسے میٹھی میٹھی نظروں سے تاک رہا ہے ۔ گاڑی کو جنبش ہوئی اور وہ دوڑ کر آگے چلا گیا ۔ سٹیشن کی دُکانیں ، خوانچے والے اور قلی اس کی نظروں کے سامنے سے بھاگ رہے تھے ۔ وہ دیر تک کھڑی سٹیشن کی بتیوں کو ، جو اب اندھیری رات میں جگنو کی طرح چمک رہی تھیں ، گھورتی رہی ۔ آخر گھپ اندھیرے میں اس کی نظریں ٹھوکریں کھانے لگیں ۔ اب وہ اپنے ڈبے کی طرف متوجہ ہوئی ۔ دو سیٹوں پر دو عورتیں رنگین لحافوں میں لپٹی ہوئی تھیں اور ان کے اردگرد بھاری بھاری بکس اور بڑی بڑی پوٹلیاں اس طرح پھیلی ہوئی تھیں کہ کسی کے بیٹھنے کی جگہ ہی نہ تھی ۔ تیسری سیٹ پر کونے میں ایک عورت بالکل دبلی پتلی بیٹھی اپنے بچے کو دودھ پلا رہی تھی ۔ اس کے قریب ایک دوسرا بچہ ، جو زیادہ سے زیادہ دو سال کا ہو گا ، بیٹھا منمنا رہا تھا ۔ بالکل سوکھا ، ہاتھ پاؤں کی کھال تھکی ہوئی ، جیسے وہ پیدائش کے بعد فوراً ہی براہ راست بڑھاپے کی طرف چل دیا ہو ۔ ڈبے پر عجیب اضمحلال طاری تھا ۔ لڑکی بددل ہو کر اسی سیٹ پر ٹک گئی ۔ ایک چھوٹے سے سٹیشن پر گاڑی رکی اور لڑکی کا دل پسلیوں سے سر ٹکرانے لگا ۔ اگر کوئی اس وقت اس کا ٹکٹ دیکھے تو اسے پھریریاں آنے لگیں ۔ دو منٹ بعد گاڑی چل دی اور لڑکی سوچنے لگی ۔ آخر اس ملمع سے کیا فائدہ ، جو ذرا سی رگڑ سے اتر جائے ۔ دنیا میں امیر غریب سبھی تو ہیں ، بھلا ایک قیمتی اوررکوٹ والے نوجوان سے اس قدر متاثر ہونے کی کیا وجہ ؟ آسمان پر صبح کی روشنی رینگتی جا رہی تھی اور تارے سہمے سے کانپ رہے تھے ۔ گاڑی کسی اور ٹیشن پر رکی لڑکی نے دروازے سے سر نکال کر ٹیشن کا نام پڑھا ۔ اب اس کی منزل مقصود قریب تھی ۔ سوئی ہوئی عورتیں اُٹھ بیٹھیں ۔ وہ آپس میں جمائیاں لے لے کر کسی دوسرے صوبے کی زبان میں باتیں کر رہی تھیں ۔ ان میں سے ایک بھی لڑکی کی طرف متوجہ نہ ہوئی ، جیسے وہ اپنے کالے چہروں کے سامنے اس کے کالے برقعے کی کوئی حقیقت ہی نہ سمجھتی تھیں ۔ لڑکی نے اپنا اسباب دروازے کے قریب گھسیٹ لیا ، کیوں کہ آئیندہ سٹیشن پر اسے اترنا تھا ۔ گاڑی رکی اور اس نے جلدی سے اپنا بستر پلیٹ فارم پر لڑھکا دیا ۔ پھر اٹیچی کیس لے کر اتر گئی ۔ چھوٹا سا سٹیشن ۔ گاڑی صرف دو منٹ ٹھیرتی تھی ۔ ٹرین نے سیٹی دی اور وہ اس نوجوان پر ایک الوداعی نظر ڈالنے کے لیے رُکی رہی ۔ اس کا خیال تھا کہ وہ یقینا کسی اگلے سٹیشن پر اترے گا ۔ وہ بہت خوش تھی ، اس لیے کہ اس نے مفلسی کو اس امیر نوجوان سے چھپا لیا تھا لیکن وہ یہ دیکھ کر سناٹے میں آ گئی کہ وہ نوجوان اس سے ذرا فاصلے پر کھڑا ٹرین میں بیٹھے ہوئے آدمی سے الوداعی مصافحہ کر رہا تھا ۔ لڑکی گھبرا کر قلی کو پکارنے لگی ۔ ایک بڈھا آنکھیں ملتا ہوا ، بڑھا اور اس کا سامان اٹھا کر چلنے لگا ۔ کتنا عجیب اتفاق تھا ! جہاں وہ اُتری ، وہیں اسے بھی اترنا تھا ۔ لڑکی تقریباً بھاگنے لگی ، اس لیے کہ اب وہ نوجوان سے پہلے گیٹ پاس کر کے تھرڈ کلاس کا ٹکٹ اس کی نظر سے چھپانا چاہ رہی تھی لیکن جب وہ گیٹ کے قریب پہنچی تو وہ نوجوان گیٹ سے باہر کھڑا اسے آتا دیکھ رہا تھا ۔ ٹکٹ دینے کے لیے لڑکی کا ہاتھ بڑھتا ہی نہ تھا ۔ اس وقت ٹکٹ اس کے ہاتھ میں ایک من کا بوجھ تھا ۔ وہ ایک لمہ تک تذبذب کی حالت میں کھڑی رہی ، آخر اسے ٹکٹ دیتے ہوئے شکست مان لینا پڑی ۔ وہ مضمحل قدموں سے باہر نکلی ۔ اس وقت اس کی حالت اس شخص کی سی تھی ، جس نے اپنے کپڑوں پر پانی کی ایک چھینٹ پڑے بغیر دریا پار کر لیا ہو لیکن کنارے پر پھسل کر پانی میں شرابور ہو جائے ۔ اسے اب نوجوان کہیں نظر نہ آیا ۔ شاید وہ اس کی نگاہوں میں اب کوئی درجہ نہ رکھتی تھی ۔ یہ احساس اس کے سینے کو برما رہا تھا ۔ وہ تانگے پر بیٹھ کر رو دی ۔ چچا کے ہاں اس کا استقبال صرف اس لیے بڑی گرم جوشی سے کیا گیا کہ اس نے بیمار چچا کی عیادت کے لیے تنہا سفر کیا تھا لیکن وہ ان گرم جوشیوں کے مقابلے میں بہت سرد دکھائی دے رہی تھی ۔ اس نے چائے کی ایک پیالی بہت اصرار پر کڑوی دوا کی طرح پی اور کوٹھے پر دھوپ کھانے چلی گئی ۔ اس کے پیچھے چچازاد بہن بھی آ گئی ۔ باجی ! یہ برقع تو بڑا اچھا سا بنا ڈالا تم نے ۔ وہ اس کا برقع بھی نیچے سے مارے شوق کے اٹھاتی لائی تھی ۔ لڑکی نے اس کی بات کا کوئی جواب نہ دیا اور وہ سورج کے رُخ پر کھڑی ہو کر برقعے کو قہرآلودہ نظروں سے دیکھنے لگی ۔ پھر لمبی چوڑی چھت پر مضطربانہ ٹہلنے لگی ۔ اسے برقعے کی تعریف ہوتے ہی سفر کے سارے واقعات رہ رہ کر یاد آنے لگے جنھیں وہ اپنے دل سے محو کر دینا چاہتی تھی ۔ اس کی بہن برقع پہن کر کھڑی ہو گئی ۔ کتنا اچھا لگتا ہے میں بھی بالکل ایسا ہی بنواؤں گی ۔ وہ ہر اچھے کپڑے کو دیکھ کر خود بھی ویسا ہی بنوانے کو کہا کرتی تھی لیکن شاید ہی وہ کبھی ایسا کر سکی ہو ۔ لڑکی ٹہلتے ٹہلتے اپنا خیال بٹانے کے لیے پڑوس کے مکان میں جھانکنے لگی ۔ اُس نے دیکھا ۔ گوبر سے لپے پتے آنگن میں بانس کی کھری چارپائی پر کوئی تہبند باندھے اوندھا پڑا دھوپ لے رہا تھا ۔ چارپائی پر سرہانے کی طرف بیڑی کا بنڈل اور دیا سلائی کی ڈبیا رکھی ہوئی تھی ۔ پھونس کے چھپر میں ایک ادھیڑ عمر کی عورت بیٹھی باجرے کی موٹی موٹی روٹیاں تھوپ رہی تھی ۔ دھوپ کھانے والے نے کروٹ بدلی اور لڑکی کا دل دھڑکتے دھرکتے جیسے ایک لمہ کے لیے تھک گیا ہو ۔ وہی سٹیشن کا امیرزادہ ! اچانک دونوں کی نظریں چار ہوئیں ۔ نوجوان نے پھرتی سے کروٹ بدل لی ۔ چھپر میں ایک کھونٹی پر قیمتی اوورکوٹ جھول رہا تھا ۔ بٹو ! اس مکان میں کون رہتا ہے اب ؟ لڑکی نے اپنی بہن سے سوال کیا ، جو برقع پہنے اب تک یہی معلوم کر رہی تھی کہ وہ کیسی لگتی ہے ؟ ایک بیوہ اور اس کا ایک لڑکا بھی ہے ۔ شہر میں پڑھتا ہے ۔ باجی بےچاری بڑی سیدھی عورت ہے ۔ ہمارے ہاں کے سارے کپڑے یہی سیتی ہے لیکن سچ مانو سلائی بہت کم لیتی ہے ۔ لڑکی سورج کے رخ پر کھڑی برقعے کو گھور رہی تھی ۔","وہ ریلوے ٹکٹ گھر کے سامنے سیاہ ریشمی برقعے میں لپیٹی کھڑی تھی ۔ آخر شٹیشن کی تیز روشنی میں اس نے دیکھا کہ ایک قبول صورت نوجوان ایک بھاری اوررکوٹ پہنے اسی طرف آ رہا ہے ۔ ہو گا کوئی امیرزادہ ! بھلا وہ تھرڈ کلاس کا ٹکٹ لینے کیوں آئے گا ؟ اب اسے کیا معلوم کہ اس نے اس وقت جو کچھ میرے پاس دیکھا ، بس یہی میری کل کائنات ہے ۔ اٹیچی کیس اور ہولڈال اچھے زمانے کی یادگار ہیں ۔ چرمی بٹوا ، ایک سہیلی کا تحفہ اور یہ برقع چلتے وقت خالہ جان کا مانگ لیا تھا کہ مسافر عورتیں میلے کچیلے برقعے والیاں ، دیکھتے ہی پھیل پھیل کر بیٹھ جاتی ہیں ۔ قلی نے اندر آ کر لڑکی کو بتایا کہ کٹ گھر کھل گیا ہے ۔ لڑکی اٹھ کر اس کے ساتھ ہوئی ۔ راستے میں وہ برابر ادھر ادھر دیکھتی جاتی کہ کہیں وہ نوجوان اسے تھرڈ کلاس کا ٹکٹ لیتے نہ دیکھ لے ۔ کیا کہے گا اپنے دل میں وہ لیکن وہ کہیں نظر نہ آیا ۔ لڑکی نے اطمینان سے ٹکٹ لے لیا ۔ چیختی چنگھاڑتی ہوئی گاڑی پلیٹ فارم کے سینے میں در آئی ۔ وہ بلا مقصد ہی درجوں پر لکھی ہوئی عبارت پڑھ رہی تھی ۔ فرسٹ سیکنڈ ، انٹر ، زنانہ انٹر وہ دفعتا تھم گئی ۔ وہ بلا سوچے سمجھے دروازہ کھول کر اندر داخل ہو گئی ۔ قلی باہر ہی متعجب سا کھڑا تھا ۔ لے آؤ سامان ! وہ ایک دلفریب مسکراہٹ کے ساتھ بولی ۔ قلی سامان رکھ کر اسے ایک آنکھ سے گھورنے لگا ، جیسے وہ اس کی تہ تک پہنچنا چاہتا ہو ۔ لڑکی بھانپ گئی ۔ اس نے بٹوا کھولا اور ایک چمکتی ہوئی اٹھنی اس کی طرف بڑھا دی ۔ قلی کا چہرہ ، جو حقارت کے جذبات کے باعث بری طرح لٹکا ہوا تھا ، ایک دم کھل اُٹھا ۔ اس نے دیکھا کہ نوجوان اوورکوٹ کی جیبوں میں ہاتھ ٹھونسے کھڑا اسے میٹھی میٹھی نظروں سے تاک رہا ہے ۔ گاڑی کو جنبش ہوئی اور وہ دوڑ کر آگے چلا گیا ۔ ایک چھوٹے سے سٹیشن پر گاڑی رکی اور لڑکی کا دل پسلیوں سے سر ٹکرانے لگا ۔ اگر کوئی اس وقت اس کا ٹکٹ دیکھے تو اسے پھریریاں آنے لگیں ۔ دو منٹ بعد گاڑی چل دی اور لڑکی سوچنے لگی ۔ آخر اس ملمع سے کیا فائدہ ، جو ذرا سی رگڑ سے اتر جائے ۔ لڑکی نے اپنا اسباب دروازے کے قریب گھسیٹ لیا ، کیوں کہ آئیندہ سٹیشن پر اسے اترنا تھا ۔ گاڑی رکی اور اس نے جلدی سے اپنا بستر پلیٹ فارم پر لڑھکا دیا ۔ ٹرین نے سیٹی دی اور وہ اس نوجوان پر ایک الوداعی نظر ڈالنے کے لیے رُکی رہی ۔  وہ بہت خوش تھی ، اس لیے کہ اس نے مفلسی کو اس امیر نوجوان سے چھپا لیا تھا لیکن وہ یہ دیکھ کر سناٹے میں آ گئی کہ وہ نوجوان اس سے ذرا فاصلے پر کھڑا ٹرین میں بیٹھے ہوئے آدمی سے الوداعی مصافحہ کر رہا تھا ۔ اس وقت ٹکٹ اس کے ہاتھ میں ایک من کا بوجھ تھا ۔ وہ ایک لمہ تک تذبذب کی حالت میں کھڑی رہی ، آخر اسے ٹکٹ دیتے ہوئے شکست مان لینا پڑی ۔ چچا کے ہاں اس کا استقبال صرف اس لیے بڑی گرم جوشی سے کیا گیا کہ اس نے بیمار چچا کی عیادت کے لیے تنہا سفر کیا تھا لیکن وہ ان گرم جوشیوں کے مقابلے میں بہت سرد دکھائی دے رہی تھی ۔ اس نے چائے کی ایک پیالی بہت اصرار پر کڑوی دوا کی طرح پی اور کوٹھے پر دھوپ کھانے چلی گئی ۔ لڑکی ٹہلتے ٹہلتے اپنا خیال بٹانے کے لیے پڑوس کے مکان میں جھانکنے لگی ۔ اُس نے دیکھا ۔ وہی سٹیشن کا امیرزادہ ! اچانک دونوں کی نظریں چار ہوئیں ۔ نوجوان نے پھرتی سے کروٹ بدل لی ۔ لڑکی سورج کے رخ پر کھڑی برقعے کو گھور رہی تھی ۔"
چغل خور,"اگلے وقتوں کی بات ہے کسی گاؤں میں ایک چغل خور رہتا تھا ۔ دوسروں کی چغلی کھانا اور ایک کی بات دوسرے سے کرنا اس کی عادت تھی اور لاکھ کوشش کے باوجود ، وہ اپنی عادت کو نہ چھوڑ سکا تھا ۔ اس نے بارہا اس بات کا ارادہ کیا کہ اب کسی سے کسی کی چغلی نہیں کھائے گا ، ایک کی بات دوسرے سے نہیں کہے گا لیکن ہر بار وہ اپنے اس ارادے میں ناکام ہو جاتا ۔ دراصل وہ اپنی عادت سے مجبور تھا اور اسی عادت کی وجہ سے اسے اپنی ملازمت سے بھی ہاتھ دھونا پڑے تھے ، چنانچہ وہ بےکار تھا ۔ اس نے دوسری ملازمت کی بہتیری کوشش کی مگر وہ اس میں کامیاب نہ ہو سکا ۔ کچھ دن تک تو وہ اپنی جمع پونجی پر گزربسر کرتا رہا لیکن جب تھوڑا تھوڑا کر کے اس کا سارا سرمایہ ختم ہو گیا تو بہت پریشان ہوا ۔ اس نے نوکری اور مزدوری کے لیے سرتوڑ کوشش شروع کر دی کہ کہیں فاقوں کی نوبت نہ آ جائے ۔ مختلف لوگوں سے کہا ، در در کی خاک چھانی ، ایک ایک کے پاس گیا مگر مصیبت یہ تھی کہ چغل خور ہونے کی وجہ سے اسے کوئی بھی اپنے پاس ملازم رکھنے پر تیار نہ ہوتا تھا ۔ گاؤں کے تمام لوگ اس سے اچھی طرح واقف تھے اور اس کی چغلی کھانے کی عادت کے بارے میں جانتے تھے ، اس لیے اسے کوئی بھی منھ نہ لگاتا تھا ۔ آخر جب وہ مسلسل ناکامیوں سے تنگ آ گیا اور نوبت واقعی فاقوں تک آ پہنچی تو اس نے دل میں سوچا اس گاؤں کو چھوڑ دینا چاہیے اور کہیں اور چل کر قسمت آزمائی کرنی چاہیے ۔ چنانچہ اس نے تھوڑا بہت ضروری سامان لیا اور گاؤں چھوڑ کر سفر پر روانہ ہو گیا تاکہ کسی دوسرے گاؤں یا شہر میں جا کر محنت مزدوری کرے ۔ چلتے چلاتے وہ ایک اور گاؤں میں جا پہنچا ۔ یہ گاؤں اس کے لیے نیا تھا اور اسے وہاں کوئی نہیں جانتا تھا ۔ اس لیے اسے امید تھی کہ یہاں نوکری مل جائے گی ، لہذا وہ ایک کسان کے پاس گیا اور اس سے کہا مجھے آپ اپنی ملازمت میں رکھ لیں ۔ کسان نے اس سے دریافت کیا : تم کیا کام کر سکتے ہو ؟ چغل خور نے جواب دیا : مجھے کھیتی باڑی کا سارا کام آتا ہے ۔ یہ کام میں اچھی طرح کر سکتا ہوں ۔ اتفاق کی بات یہ کہ وہ کسان اکیلا تھا اور کھیتوں کے کام کاج میں اس کا ہاتھ بٹانے والا کوئی نہ تھا ۔ اُسے ایک ملازم کی ضرورت بھی تھی ، اس لیے اس نے سوچا ، چلو اسے ہی ملازم رکھ لیتا ہوں ۔ یہ بھی ضرورت مند ہے اور میرا بھی کام ہلکا ہو جائے گا ۔ یہی سوچ کر اس نے چغل خور سے پوچھا : اگر میں تمھیں اپنے پاس ملازم رکھ لوں تو تم کیا تنخواہ لو گے ؟ اس پر چغل خور نے بڑے اطمینان سے جواب دیا : کچھ نہیں ! میری کوئی تنخواہ نہیں ہے ۔ کسان کو اس کی بات سن کر بڑا تعجب ہوا کہ کام کرے گا اور تنخواہ نہیں لے گا ۔ بھلا یہ کیوںکر ہو سکتا ہے ؟ اس نے حیرانی سے کہا : یہ کیسے ہو سکتا ہے ؟ جواب میں چغل خور کہنے لگا : آپ مجھے صرف روٹی کپڑا دے دیں اور اس کے ساتھ ایک بات کی اجازت ! بس یہی میری تنخواہ ہے ۔ کسان پوچھنے لگا : کس بات کی اجازت ؟ چغل خور بولا : آپ مجھے صرف اتنی اجازت دے دیں کہ میں چھے ماہ کے بعد آپ کی صرف ایک چغلی کھا لیا کروں ۔ چغل خور کی یہ بات تو اپنی جگہ بڑی عجیب تھی لیکن کسان نے اپنے دل میں سوچا : مفت کا نوکر مل رہا ہے ، خالی روٹی کپڑے میں کیا کم ہے ؟ پھر اُس نے اپنے آپ کو آمادہ کرنے کے لیے کہا : چھے ماہ بعد ایک چغلی کھاتا ہے تو کھالے، میرا کیا جاتا ہے ؟ یہ کسی سے میری چغلی کھا کر میرا کیا بگاڑ لے گا ؟ میرے پاس کون سے راز ہیں جو ظاہر ہو جائیں گے ؟ مجھے تمھاری یہ شرط منظور ہے ۔ چنانچہ چغل خور کسان کے پاس ملازم ہو گیا ۔ وہ کام بھی اُسی کا کرتا تھا اور اُسی کے گھر میں رہتا بھی تھا ۔ روزانہ صبح سویرے کسان کے ساتھ کھیتوں میں چلا جاتا ، بیلوں کے لیے چارا کاٹتا ، ہل چلاتا ، گاہی کرتا اور اس طرح کام میں کسان کا برابر کا ہاتھ بٹاتا تھا ۔ دن گزرتے گئے اور کسان کو یہ بات بھی بھول گئی کہ چھے ماہ بعد چغل خور نے ایک چغلی کھانے کی اجازت مانگی تھی اور اس نے چغلی کھانے کی اجازت دے دی تھی ۔ کسان اس عرصے میں یہ تمام باتیں بھول چکا تھا ۔ ادھر چغل خور کو کسان کے ہاں ملازم ہوئے چھے ماہ بیت چکے تھے اور اب اُس کا دل چاہ رہا تھا کہ کسی سے کسان کی کوئی چغلی کھائے ۔ وہ چھے ماہ سے اب تک اپنی اس عادت پر جبر کیے ہوئے تھا مگر اب معاہدے کی مدت ختم ہونے پر اپنے آپ پر قابو پانا اس کے بس میں نہ تھا ، چنانچہ جب وہ اپنی عادت سے بالکل مجبور ہو گیا تو اس نے سوچا ، اب چاہے کچھ ہو ، میں کسان کی چغلی ضرور کھاؤں گا اور اب تو معاہدے کے مطابق میرا حق بھی ہے ۔ ایک روز کسان حسب معمول اپنے کھیتوں میں گیا ہوا تھا اور گھر میں اس کی بیوی اکیلی تھی ۔ یہ دیکھ کر چغل خور کسان کی بیوی کے پاس گیا اور بڑا ہمدرد بنتے ہوئے کہنے لگا: اگر تم بُرا نہ مانو تو میں تم سے ایک بات کہوں ؟ کسان کی بیوی بولی : ضرور کہو اس میں بُرا ماننے کی کیا بات ہے ؟ چغل خور اور بھی زیادہ ہمدردی جتاتے ہوئے بولا : اس میں تمھارا ہی بھلا ہے ۔ یہ سن کر کسان کی بیوی کو کچھ شک سا ہو گیا ۔ اُس نے دل میں سوچا ، ہو نہ ہو کوئی خاص بات ضرور ہے ۔ یہی خیال کر کے وہ کہنے لگی : پھر تو ضرور کہو ! وہ کیا بات ہے ؟ جواب میں چغل خور بڑے راز دارانہ انداز میں بولا : دراصل کسان کوڑھی ہو گیا ہے ۔ اُس نے اپنی یہ بیماری اب تک تم سے چھپائے رکھی ہے ۔ کوڑھی ہو گیا ہے ؟ کسان کی بیوی نے چونک کر پوچھا ۔ اسے بڑا تعجب ہوا ۔ یہ بات اُس کے لیے جس قدر نئی تھی ، اس سے کہیں زیادہ حیران کن بھی تھی ۔ چغل خور نے جب اپنا تیر نشانے پر بیٹھتا دیکھا تو بولا : اگر تمھیں یقین نہ آئے تو آزما کے دیکھ لو ۔ اب تو کسان کی بیوی بھی سوچ میں پڑ گئی ۔ اُس نے دل میں سوچا ہو سکتا ہے ملازم ٹھیک ہی کہ رہا ہو ۔ بھلا اس کو مجھ سے ایسا جھوٹ بولنے کی کیا ضرورت ہے ؟ لہذا اس نے جلدی سے پوچھا : مگر میں کیسے آزماؤں ؟ چغل خور جھٹ سے کہنے لگا : اس میں کیا مشکل ہے ؟ پھر اُس نے اُسے سمجھاتے ہوئے کہا : جو آدمی کوڑھی ہو جائے اس کا جسم نمکین ہو جاتا ہے اگر تم یہ جاننا چاہتی ہو کہ کسان کوڑھی ہو گیا ہے یا نہیں تو کسان کے جسم کو زبان سے چاٹ کر دیکھ سکتی ہو ۔ کسان کی بیوی کو چغل خور کی یہ تجویز پسند آئی ۔ اس نے سوچا ، اس سے نوکر کے جھوٹ سچ کا پتا چل جائے گا ۔ اُس نے کہا : اچھا ! کل جب میں کسان کا کھانا لے کر کھیتوں میں جاؤں گی تو کسان کے جسم کو چاٹ کر ضرور دیکھوں گی ۔ چغل خور کسان کی بیوی سے یہ باتیں کر کے سیدھا کھیتوں کی طرف چل دیا ۔ جہاں کسان پہلے ہی سے کھیتی باڑی کے کاموں میں لگا ہوا تھا ۔ دراصل اُن دنوں فصل پک چکی تھی ، جس کی وجہ سے کسان دو روز سے اپنے گھر نہیں گیا تھا ۔ اُسے رات کو بھی کھیتوں ہی میں رہنا پڑتا تھا ۔ چغل خور کسان کے پاس پہنچا اور اس سے بڑی رازداری سے کہنے لگا : تم ادھر کھیتوں میں کام کرتے پھر رہے ہو اور ادھر تمھاری بیوی پاگل ہو گئی ہے ۔ کسان بڑا حیران ہوا ۔ اُس نے تعجب سے پوچھا : یہ تم کیا کہ رہے ہو ؟ چغل خور نے اسے یقین دلاتے ہوئے کہا میں سچ کہ رہا ہوں ، وہ تو پاگل پن میں آدمیوں کو کاٹنے دوڑتی ہے ۔ کسان سارا کام کاج چھوڑ کر سوچ میں پڑ گیا ۔ اُس نے اپنے دل میں سوچا ، نوکر ٹھیک ہی کہ رہا ہو گا ، بھلا اُسے کسی قسم کا جھوٹ بولنے کی کیا پڑی ہے ؟ ہو سکتا ہے میری بیوی واقعی پاگل ہو گئی ہو ۔ چغل خور نے جب کسان کو اس طرح شش و پنج میں مبتلا دیکھا تو بولا : اگر تمھیں میری بات پر یقین نہیں تو کل جب وہ کھانا لے کر آئے ، اس وقت دیکھ لینا ۔ اس پر کسان کہنے لگا : ہاں یہ ٹھیک ہے ۔ آج رات تو مجھے کھیتوں ہی میں رہنا ہے ، کل جب وہ کھانا لے کر آئے گی تو دیکھ لوں گا چغل خور نے جب یہ جان لیا کہ کسان اس کی باتوں میں آ گیا ہے تو وہاں سے چلا آیا اور کسان کے سالوں کے پاس پہنچ گیا ۔ وہاں پہنچ کر اس نے ان سے کہا : تم لوگ یہاں مزے کر رہے ہیں اور تمھارا بہنوئی تمھاری بہن کو روز مار مار کر ادھ موا کر دیتا ہے ۔ وہ اسے اس ظالمانہ طریقے سے مارتا ہے کہ میں بیان نہیں کر سکتا ۔ کسان کے سالوں نے چغل خور کی یہ بات سنی تو بہت پریشان ہوئے لیکن اُنھوں نے اس سے کہا : مگر ہماری بہن نے تو ہمیں یہ کبھی نہیں بتایا ؟ اس پر چغل خور بولا : وہ بےچاری شرم کے مارے تمھیں کچھ نہیں بتاتی ، ورنہ اسے تو کسان اس بُری طرح مارتا پیٹتا ہے کہ وہ ہلکان ہو جاتی ہے ۔ کھیتوں میں سب کے سامنے اس کی بےعزتی کرتا ہے ۔ لیکن ہم تمھاری بات پر کیسے یقین کر لیں ؟ اس پر چغل خور جھٹ سے بول پڑا : اگر تم لوگ یہ سمجھ رہے ہو کہ میں جھوٹ کہ رہا ہوں تو کل دوپہر کو جب تمھاری بہن کھانا لے کر کھیتوں میں جائے گی ، اس وقت تم خود اپنی آنکھوں سے دیکھنا ، کسان اسے کس طرح مارتا ہے ۔ کسان کے سالے یہ بات سن کر غصے میں تلملانے لگے ۔ بھلا وہ اپنی بہن کی بےعزتی کیسے برداشت کر سکتے تھے ۔ انھوں نے چغل خور سے کہا اچھا کل ہم کھیت میں چھپ کر یہ سب کچھ آنکھوں سے دیکھیں گے ۔ چغل خور وہاں سے رخصت ہو کر سیدھا کسان کے بھائیوں کے پاس گیا اور ان سے جا کر کہا : بڑے افسوس کی بات ہے ۔ تم لوگ سب ایک ماں کے بیٹے ہو اور پھر بھی اپنے بھائی کی مدد نہیں کر سکتے ۔ کسان کے بھائیوں نے اس سے تعجب سے پوچھا : کیا ہوا ؟ یہ تم کیا کہ رہے ہو ؟ ہم کس کی مدد نہیں کرتے ؟ اس پر چغل خور نے روہانسا سا منہ بنا کر جواب دیا : تمھارا بھائی سخت مصیبت میں گرفتار ہے ، اس کے سالے ہر چوتھے روز آ کر اسے زدوکوب کرتے ہیں اور ایک تم ہو کہ تمھیں اس کی خبر تک نہیں ۔ کسان کے بھائی یہ سن کر پریشان سے ہو گئے اور کہنے لگے : مگر ہمارے بھائی نے تو کچھ نہیں بتایا ۔ چغل خور بولا : وہ تم سے کیا کہے ؟ بےچارہ اپنی شرافت کی وجہ سے کچھ نہیں کہتا اور خاموشی سے یہ بےعزتی برداشت کر لیتا ہے ۔ جواب میں بھائی کہنے لگے : ہمیں تو تمھاری بات پر یقین نہیں آ رہا ۔ یہ سن کر چغل خور نے کہا : اگر تم لوگوں کو میری بات کا یقین نہیں تو کل دوپہر کو آ کر اپنی آنکھوں سے یہ سب کچھ دیکھ لینا کہ کس طرح کسان کے سالے اسے مارتے ہیں ۔ کسان کے بھائی غصے میں تلملانے لگے ۔ انھوں نے کہا : اچھا ہم کل دیکھ لیں گے ، وہ ہمارے بھائی کو کس طرح ہاتھ لگاتے ہیں ۔ ابھی ہم مرے نہیں ۔ اس طرح چغل خور سب لوگوں سے یہ باتیں کہ کر واپس آ گیا اور اپنے کام کاج میں وہ اس طرح آ کر مصروف ہو گیا کہ کسی کو کانوں کان اس بات کی خبر نہ ہوئی کہ کہاں گیا تھا اور کہاں سے آیا ہے ۔ دوسرے روز دوپہر کو جب کسان کی بیوی کھانا لے کر کھیتوں میں آئی تو کسان نے کنکھیوں سے اس کی طرف دیکھا ۔ وہ بڑی احتیاط سے اس کی ہر حرکت کا جائزہ لے رہا تھا کیوں کہ اس کے دل میں تھا کہ کہیں پاگل ہونے کی وجہ سے وہ اسے کاٹ نہ کھائے ، اس لیے وہ اس کے قریب ہونے سے ڈرتا تھا ۔ دوسری طرف کسان کی بیوی کی یہ کوشش تھی کہ کسان کسی طرح اُس کے قریب ہو اور وہ اس کو کاٹ کر یا اُسے زبان لگا کر دیکھ سکے کہ نمکین ہے یا نہیں ۔ جوں ہی وہ چھاچھ کا مٹکا اور روٹیوں کی چنگیری زمین پر رکھ کر بیٹھی کسان جلدی سے پیچھے ہٹ گیا ۔ یہ دیکھ کر اس کی بیوی بھی روٹیوں کی چنگیری آگے بڑھانے کے بہانے سے قدرے آگے سرک آئی اور پھر جوں ہی کسان نے روٹی پکڑنے کو ہاتھ آگے بڑھایا ، اس نے جھپٹ کر اس کی کلائی پکڑ لی اور اسے چاٹنے کے لیے آگے بڑھی ۔ کسان اچھل کر دور ہٹ گیا ۔ اب تو اسے پکا یقین ہو گیا تھا کہ واقعی اس کی بیوی پاگل ہو گئی ہے اور کاٹ کھانے کو دوڑتی ہے ۔ کسان کو نوکر کی کہی ہوئی بات سچ معلوم ہو رہی تھی ۔ ادھر اس کی بیوی نے جب یہ دیکھا کہ کسان اُسے جسم چاٹ کر دیکھنے نہیں دے رہا تو اُسے اس بات کا یقین ہو گیا کہ کسان واقعی کوڑھی ہو گیا ہے اور نوکر ٹھیک کہ رہا تھا ۔ اُس نے ایک بار پھر آگے بڑھ کر کسان کی کلائی پکڑنے کی کوشش کی ۔ یہ دیکھ کر کسان نے آؤ دیکھا نہ تاؤ ، پاؤں سے جوتا اُتار کر وہیں بیوی کی ٹھکائی شروع کر دی ۔ جوں ہی اس نے بیوی پر جوتے برسانے شروع کیے ، قریب ہی کھیت میں چھپے ہوئے کسان کے سالے باہر نکل آئے واقعی نوکر ٹھیک کہ رہا تھا ۔ اُن کے سامنے اُن کی بہن کی پٹائی ہو رہی تھی ، بھلا پھر وہ کیوں نہ یقین کرتے ۔ وہ سارے کے سارے للکارتے ہوئے آگے بڑھے اور کسان پر ٹوٹ پڑے : آج دیکھتے ہیں تم ہماری بہن کو کس طرح مارتے ہو ؟ ان کا آگے بڑھنا تھا کہ دوسرے کھیت میں چھپے ہوئے کسان کے بھائیوں نے دیکھا : واقعی نوکر نے ہمیں صحیح اطلاع دی انھوں نے جواب میں کسان کے سالوں کو للکارا : آج دیکھتے ہیں تم ہمارے بھائی کو کس طرح مارتے ہو ؟ اور اس کے بعد وہ سب ایک دوسرے پر پل پڑے ۔ وہ سر پھٹول ہوئی ، وہ لاٹھیاں چلیں کہ سب خون میں نہا گئے ۔ آخر اردگرد کے کھیتوں میں کام کرنے والے دوسرے لوگ بھاگ کر آئے اور انھوں نے بیچ بچاؤ کرا کے انھیں ایک دوسرے سے الگ کیا ۔ پھر جب ان سب کا غصہ قدرے کم ہوا تو ان سے لوگوں نے پوچھا : تم لوگ اس طرح کیوں لڑ رہے تھے ؟ اس پر سب نے اپنی اپنی بات بتائی کہ یوں نوکر ہمارے پاس آیا تھا اور اس نے یہ بتایا تھا ۔ اس طرح جب سب اپنی بات بتا چکے تو پتا چلا کہ یہ سب کچھ چغل خور کا کیا دھرا ہے ۔ وہ سارے کے سارے مل کر چغل خور کی تلاش میں چلے لیکن اس وقت تک چغل خور وہ گاؤں چھوڑ کر کہیں اور جا چکا تھا ۔ کہتے ہیں وہ دن اور آج کا دن ، چغل خور کا کہیں پتا نہ چل سکا ۔ یہی وجہ ہے کہ آج بھی کوئی چغل خور یہ نہیں مانتا کہ وہ چغل خور ہے ۔ دراصل اسے اس بات کا ڈر ہے کہ اگر اس نے یہ بات تسلیم کر لی کہ وہ چغل خور ہے تو کسان ، اس کے سالے اور اس کے بھائی اسے زندہ نہیں چھوڑیں گے ، اسی لیے ہر چغل خور ، چغل خور کہنے پر ناراض ہو جاتا ہے ۔","اگلے وقتوں کی بات ہے کسی گاؤں میں ایک چغل خور رہتا تھا ۔ دراصل وہ اپنی عادت سے مجبور تھا اور اسی عادت کی وجہ سے اسے اپنی ملازمت سے بھی ہاتھ دھونا پڑے تھے ، چنانچہ وہ بےکار تھا ۔ آخر جب وہ مسلسل ناکامیوں سے تنگ آ گیا اور نوبت واقعی فاقوں تک آ پہنچی تو اس نے دل میں سوچا اس گاؤں کو چھوڑ دینا چاہیے اور کہیں اور چل کر قسمت آزمائی کرنی چاہیے ۔ چنانچہ اس نے تھوڑا بہت ضروری سامان لیا اور گاؤں چھوڑ کر سفر پر روانہ ہو گیا تاکہ کسی دوسرے گاؤں یا شہر میں جا کر محنت مزدوری کرے ۔ چلتے چلاتے وہ ایک اور گاؤں میں جا پہنچا ۔ اس لیے اسے امید تھی کہ یہاں نوکری مل جائے گی ، لہذا وہ ایک کسان کے پاس گیا اور اس سے کہا مجھے آپ اپنی ملازمت میں رکھ لیں ۔ چنانچہ چغل خور کسان کے پاس ملازم ہو گیا ۔ ایک روز کسان حسب معمول اپنے کھیتوں میں گیا ہوا تھا اور گھر میں اس کی بیوی اکیلی تھی ۔ یہ دیکھ کر چغل خور کسان کی بیوی کے پاس گیا اور بڑا ہمدرد بنتے ہوئے کہنے لگا: اگر تم بُرا نہ مانو تو میں تم سے ایک بات کہوں ؟ کسان کی بیوی بولی : ضرور کہو اس میں بُرا ماننے کی کیا بات ہے ؟ جواب میں چغل خور بڑے راز دارانہ انداز میں بولا : دراصل کسان کوڑھی ہو گیا ہے ۔ چغل خور کسان کے پاس پہنچا اور اس سے بڑی رازداری سے کہنے لگا : تم ادھر کھیتوں میں کام کرتے پھر رہے ہو اور ادھر تمھاری بیوی پاگل ہو گئی ہے ۔ اس پر کسان کہنے لگا : ہاں یہ ٹھیک ہے ۔ آج رات تو مجھے کھیتوں ہی میں رہنا ہے ، کل جب وہ کھانا لے کر آئے گی تو دیکھ لوں گا چغل خور نے جب یہ جان لیا کہ کسان اس کی باتوں میں آ گیا ہے تو وہاں سے چلا آیا اور کسان کے سالوں کے پاس پہنچ گیا ۔ وہاں پہنچ کر اس نے ان سے کہا : تم لوگ یہاں مزے کر رہے ہیں اور تمھارا بہنوئی تمھاری بہن کو روز مار مار کر ادھ موا کر دیتا ہے ۔ انھوں نے چغل خور سے کہا اچھا کل ہم کھیت میں چھپ کر یہ سب کچھ آنکھوں سے دیکھیں گے ۔ چغل خور وہاں سے رخصت ہو کر سیدھا کسان کے بھائیوں کے پاس گیا اور ان سے جا کر کہا : بڑے افسوس کی بات ہے ۔ تم لوگ سب ایک ماں کے بیٹے ہو اور پھر بھی اپنے بھائی کی مدد نہیں کر سکتے ۔ اس پر چغل خور نے روہانسا سا منہ بنا کر جواب دیا : تمھارا بھائی سخت مصیبت میں گرفتار ہے ، اس کے سالے ہر چوتھے روز آ کر اسے زدوکوب کرتے ہیں اور ایک تم ہو کہ تمھیں اس کی خبر تک نہیں ۔ دوسرے روز دوپہر کو جب کسان کی بیوی کھانا لے کر کھیتوں میں آئی تو کسان نے کنکھیوں سے اس کی طرف دیکھا ۔ دوسری طرف کسان کی بیوی کی یہ کوشش تھی کہ کسان کسی طرح اُس کے قریب ہو اور وہ اس کو کاٹ کر یا اُسے زبان لگا کر دیکھ سکے کہ نمکین ہے یا نہیں ۔ اُس نے ایک بار پھر آگے بڑھ کر کسان کی کلائی پکڑنے کی کوشش کی ۔ یہ دیکھ کر کسان نے آؤ دیکھا نہ تاؤ ، پاؤں سے جوتا اُتار کر وہیں بیوی کی ٹھکائی شروع کر دی ۔ جوں ہی اس نے بیوی پر جوتے برسانے شروع کیے ، قریب ہی کھیت میں چھپے ہوئے کسان کے سالے باہر نکل آئے واقعی نوکر ٹھیک کہ رہا تھا ۔ وہ سارے کے سارے للکارتے ہوئے آگے بڑھے اور کسان پر ٹوٹ پڑے : آج دیکھتے ہیں تم ہماری بہن کو کس طرح مارتے ہو ؟ ان کا آگے بڑھنا تھا کہ دوسرے کھیت میں چھپے ہوئے کسان کے بھائیوں نے دیکھا : واقعی نوکر نے ہمیں صحیح اطلاع دی انھوں نے جواب میں کسان کے سالوں کو للکارا : آج دیکھتے ہیں تم ہمارے بھائی کو کس طرح مارتے ہو ؟ اور اس کے بعد وہ سب ایک دوسرے پر پل پڑے ۔ کہتے ہیں وہ دن اور آج کا دن ، چغل خور کا کہیں پتا نہ چل سکا ۔ "
نام دیو مالی,"نام دیو ، مقبرہ رابعہ دورانی اورنگ آباد ( دکن ) کے باغ میں مالی تھا ۔ ذات کا ڈھیٹر جو بہت نیچ قوم خیال کی جاتی ہے ۔ قوموں کا امتیاز مصنوعی ہے اور رفتہ رفتہ نسلی ہو گیا ہے ۔ سچائی ، نیکی ، حسن کسی کی میراث نہیں ۔ یہ خوبیاں نیچی ذات والوں میں بھی ایسی ہی ہوتی ہیں جیسی اونچی ذات والوں میں مقبرے کا باغ میری نگرانی میں تھا ۔ میرے رہنے کا مکان بھی باغ کے احاطے ہی میں تھا ۔ میں نے اپنے بنگلے کے سامنے چمن بنانے کا کام نام دیو کے سپرد کیا ۔ میں اندر کمرے میں کام کرتا رہتا تھا ۔ میری میز کے سامنے بڑی سی کھڑکی تھی ۔ اس میں سے چمن صاف نظر آتا تھا ۔ لکھتے لکھتے کبھی نظر اٹھا کر دیکھتا تو نام دیو کو ہمہ تن اپنے کام میں مصروف پاتا ۔ بعض دفعہ اس کی حرکتیں دیکھ کر بہت تعجب ہوتا ، مثلا : کیا دیکھتا ہوں کہ نام دیو ایک پودے کے سامنے بیٹھا اس کا تھانولا صاف کر رہا ہے ۔ تھانولا صاف کر کے حوض سے پانی لیا اور آہستہ آہستہ ڈالنا شروع کیا ۔ پانی ڈال کر ڈول درست کی اور ہر رخ سے پودے کو مڑ مڑ کر دیکھا ۔ پھر الٹے پاؤں پیچھے ہٹ کر اُسے دیکھنے لگا ۔ دیکھتا جاتا تھا اور مسکراتا اور خوش ہوتا تھا ۔ یہ دیکھ کر مجھے حیرت بھی ہوئی اور خوشی بھی ۔ کام اُسی وقت ہوتا ہے جب اُس میں لذت آنے لگے ، بے مزہ کام نہیں ، بیگار ہے ۔ اب مجھے اس سے دلچسپی ہونے لگی ۔ یہاں تک کہ بعض وقت اپنا کام چھوڑ کر اسے دیکھا کرتا ، مگر اسے کچھ خبر نہ ہوتی کہ کوئی دیکھ رہا ہے یا اس کے آس پاس کیا ہو رہا ہے ۔ وہ اپنے کام میں مگن رہتا ۔ اس کے کوئی اولاد نہ تھی ۔ وہ اپنے پودوں اور پیڑوں ہی کو اپنی اولاد سمجھتا تھا اور اولاد کی طرح ان کی پرورش اور نگہداشت کرتا ۔ ان کو سرسبز اور شاداب دیکھ کر ایسا ہی خوش ہوتا ، جیسے ماں اپنے بچوں کو دیکھ کر خوش ہوتی ہے ۔ وہ ایک ایک پودے کے پاس بیٹھتا، ان کو پیار کرتا ، جھک جھک کر دیکھتا اور ایسا معلوم ہوتا گویا اُن سے چپکے چپکے باتیں کر رہا ہے ۔ جیسے جیسے وہ بڑھتے اور پھولتے پھلتے ، اس کا دل بھی بڑھتا اور پھولتا تھا ۔ ان کو توانا اور ٹانٹا دیکھ کر اس کے چہرے پر خوشی کی لہر دوڑ جاتی ۔ کبھی کسی پودے میں اتفاق سے کیڑا لگ جاتا یا کوئی اور روگ پیدا ہو جاتا تو اسے بڑا فکر ہوتا ۔ بازار سے دوائیں لاتا ۔ باغ کے داروغے یا مجھ سے کہ کر منگاتا ۔ دن بھر اس میں لگا رہتا اور اس پودے کی ایسی سیوا کرتا جیسے کوئی ہمدرد اور نیک دل ڈاکٹر اپنے عزیز بیمار کی کرتا ہے ۔ ہزار جتن کرتا اور اُسے بچا لیتا اور جب تک وہ تندرست نہ ہو جاتا اُسے چین نہ آتا ۔ اس کے لگائے ہوئے پودے ہمیشہ پروان چڑھے اور کبھی کوئی پیٹر ضائع نہ ہوا ۔ باغوں میں رہتے رہتے اُسے جڑی بوٹیوں کی بھی شناخت ہو گئی تھی ۔ خاص کر بچوں کے علاج میں اُسے بڑی مہارت تھی ۔ دور دور سے لوگ اس کے پاس بچوں کے علاج کے لیے آتے تھے ۔ وہ اپنے باغ ہی میں سے جڑی بوٹیاں لا کر بڑی شفقت اور غور سے ان کا علاج کرتا ۔ کبھی کبھی دوسرے گاؤں والے بھی اُسے علاج کے لیے بلا لے جاتے ۔ بلاتامل چلا جاتا ، مفت علاج کرتا اور کبھی کسی سے کچھ نہیں لیتا تھا ۔ وہ خود بھی بہت صاف ستھرا رہتا تھا اور ایسا ہی اپنے چمن کو بھی رکھتا ۔ اس قدر پاک صاف جیسے رسوئی کا چوکا ۔ کیا مجال جو کہیں گھاس پھونس یا کنکر پتھر پڑا رہے ۔ روشیں باقاعدہ ، تھانولے درست سنچائی اور شاخوں کی کاٹ چھانٹ وقت پر جھاڑنا ، بہارنا صبح شام روزانہ ، غرض سارے چمن کو آئینہ بنا رکھا تھا ۔ باغ کے داروغہ ( عبدالرحیم خاں فینسی ) خود بھی بڑے کارگزار اور مستعد شخص ہیں اور دوسروں سے بھی کھینچ تان کر کام لیتے ہیں ۔ اکثر مالیوں کو ڈانٹ ڈپٹ کرنی پڑتی ہے ۔ ورنہ ذرا بھی نگرانی میں ڈھیل ہوئی ، ہاتھ پر ہاتھ رکھ کر بیٹھ گئے یا بیڑی پینے لگے یا سائے میں جا لیے ۔ عام طور پر انسان فطرتا کاہل اور کام چور واقع ہوا ہے ۔ آرام طلبی ہم میں کچھ موروثی ہو گئی ہے لیکن نام دیو کو کبھی کچھ کہنے سننے کی نوبت نہ آئی ۔ وہ دنیا و مافیہا سے بےخبر اپنے کام میں لگا رہتا ۔ نہ ستائش کی تمنا ، نہ صلے کی پروا ۔ ایک سال بارش بہت کم ہوئی ۔ کنوؤں اور باولیوں میں پانی برائے نام رہ گیا ۔ باغ پر آفت ٹوٹ پڑی ۔ بہت سے پودے اور پیڑ تلف ہو گئے ، جو بچ رہے ، وہ ایسے نڈھال اور مرجھائے ہوئے تھے جیسے دق کے بیمار لیکن نام دیو کا چمن ہرا بھرا تھا اور وہ دور دور سے ایک ایک گھڑا پانی کا سر پر اٹھا کر لاتا اور پودوں کو سینچتا ۔ یہ وہ وقت تھا کہ قحط نے لوگوں کے اوسان خطا کر رکھے تھے اور انھیں پینے کو پانی مشکل سے میسر آتا تھا مگر یہ خدا کا بندہ کہیں نہ کہیں سے لے ہی آتا اور اپنے پودوں کی پیاس بجھاتا ۔ جب پانی کی قلت اور بڑھی تو اس نے راتوں کو بھی پانی ڈھو ڈھو کے لانا شروع کیا ۔ پانی کیا تھا یوں سمجھیے کہ آدھا پانی اور آدھی کیچڑ ہوتی تھی لیکن یہی گدلا پانی پودوں کے حق میں آب حیات تھا ۔ میں نے اس بےمثل کارگزاری پر اسے انعام دینا چاہا تو اس نے لینے سے انکار کر دیا ۔ شاید اُس کا کہنا ٹھیک تھا کہ اپنے بچوں کے پالنے پوسنے میں کوئی انعام کا مستحق نہیں ہوتا ۔ کیسی ہی تنگی ترشی ہو تو وہ ہر حال میں کرنا ہی پڑتا ہے ۔ جب اعلیٰ حضرت حضور نظام کو اورنگ آباد کی خوشگوار آب و ہوا میں باغ لگانے کا خیال ہوا تو یہ کام ڈاکٹر سید سراج احسن ( نواب سراج یار جنگ بہادر ) ناظم تعلیمات کو تفویض ہوا ۔ ڈاکٹر صاحب کا ذوق باغبانی مشہور تھا ۔ مقبرہ رابعہ دورانی اور اس کا باغ جو اپنی ترتیب و تعمیر کے اعتبار سے مغلیہ باغ کا بہترین نمونہ ہے ، مدت سے ویران اور سنسان پڑا تھا ۔ وحشی جانوروں کا مسکن تھا اور جھاڑ جھنکار سے پٹا پڑا تھا ۔ آج ڈاکٹر صاحب کی بدولت سرسبز و شاداب اور آباد نظر آتا ہے ۔ اب دور دور سے لوگ اُسے دیکھنے آتے اور سیروتفریح سے محفوظ ہوتے ہیں ۔ ڈاکٹر صاحب کو آدمی پر رکھنے میں بھی کمال تھا ۔ وہ نام دیو کے بڑے قدردان تھے ۔ اُسے مقبرے سے شاہی باغ میں لے گئے ۔ شاہی باغ آخر شاہی باغ تھا ۔ کئی کئی نگران کار اور بیسیوں مالی اور مالی بھی کیسے کیسے ، ٹوکیو سے جاپانی ، تہران سے ایرانی اور شام سے شامی آئے تھے ۔ اُن کے بڑے ٹھاٹ تھے ۔ یہ ڈاکٹر صاحب کی اُپج تھی ۔ وہ شاہی باغ کو حقیقت میں شاہی باغ بنانا چاہتے تھے ۔ یہاں بھی نام دیو کا وہی رنگ تھا ۔ اُس نے نہ فن باغبانی کی کہیں تعلیم پائی تھی اور نہ اس کے پاس کوئی سند یا ڈپلوما تھا ، البتہ کام کی دھن تھی ۔ کام سے سچا لگاؤ تھا اور اس میں اس کی جیت تھی ۔ شاہی باغ میں بھی اسی کا کام مہاکاج رہا ۔ دوسرے مالی لڑتے جھگڑتے ، سیندھی شراب پیتے ۔ یہ نہ کسی سے لڑتا جھگڑتا ، نہ سیندھی شراب پیتا ۔ یہاں تک کہ کبھی بیڑی بھی نہ پی ۔ بس یہ تھا اور اس کا کام ۔ ایک دن نہ معلوم کیا بات ہوئی کہ شہد کی مکھیوں کی یورش ہوئی ۔ سب مالی بھاگ بھاگ کر چھپ گئے ۔ نام دیو کو خبر بھی نہ ہوئی کہ کیا ہو رہا ہے ۔ وہ اپنے کام میں لگا رہا ۔ اُسے کیا معلوم تھا کہ قضا اس کے سر پر کھیل رہی ہے ۔ مکھیوں کا غضب ناک جھلڑ اس غریب پر ٹوٹ پڑا ۔ اتنا کاٹا اتنا کاٹا کہ بےدم ہو گیا ۔ آخر اسی میں جان دے دی ۔ وہ بہت سادہ مزاج بھولا بھالا اور منکسرالمزاج تھا ۔ اُس کے چہرے پر بشاشت اور لبوں پر مسکراہٹ کھیلتی رہتی تھی ۔ چھوٹے بڑے ہر ایک سے جھک کر ملتا ۔ غریب تھا اور تنخواہ بھی کم تھی ، اس پر بھی اپنے غریب بھائیوں کی بساط سے بڑھ کر مدد کرتا رہتا تھا ۔ کام سے عشق تھا اور آخر کام کرتے کرتے ہی اس دنیا سے رخصت ہو گیا ۔ گرمی ہو یا جاڑا ، دھوپ ہو یا سایا ، وہ دن رات برابر کام کرتا رہا ۔ اُسے کبھی یہ خیال نہ آیا کہ میں بہت کام کرتا ہوں یا میرا کام دوسروں سے بہتر ہے ، اسی لیے اُسے اپنے کام پر فخر یا غرور نہ تھا ۔ وہ یہ باتیں جانتا ہی نہ تھا ۔ اُسے کسی سے بیر تھا نہ جلاپا ۔ وہ سب کو اچھا سمجھتا اور سب سے محبت کرتا تھا ۔ وہ غریبوں کی مدد کرتا ، وقت پر کام کرتا ، آدمیوں ، جانوروں ، پودوں کی خدمت کرتا لیکن اُسے یہ بھی احساس نہ ہوا کہ وہ کوئی نیک کام کر رہا ہے ۔ نیکی اسی وقت تک نیکی ہے جب تک آدمی کو یہ نہ معلوم ہو کہ وہ کوئی نیک کام کر رہا ہے ۔ جہاں اُس نے یہ سمجھنا شروع کیا ، نیکی نیکی نہیں رہتی ۔ جب بھی مجھے نام دیو کا خیال آتا ہے تو میں سوچتا ہوں کہ نیکی کیا ہے اور بڑا آدمی کسے کہتے ہیں ۔ ہر شخص میں قدرت نے کوئی نہ کوئی صلاحیت رکھی ہے ، اس صلاحیت کو درجہ کمال تک پہنچانے میں ساری نیکی اور بڑائی ہے ۔ درجہ کمال تک نہ کبھی کوئی پہنچا ہے ، نہ پہنچ سکتا ہے لیکن وہاں تک پہنچنے کی کوشش ہی میں انسان انسان بنتا ہے ۔ یہ سمجھو کندن ہو جاتا ہے ۔ حساب کے دن جب اعمال کی جانچ پڑتال ہو گی ، خدا یہ پوچھے گا کہ میں نے جو استعداد تجھ میں ودیعت کی تھی اسے کمال تک پہنچانے اور اس سے کام لینے میں تو نے کیا کیا اور خلق اللہ کو اس سے کیا فیض پہنچایا ؟ اگر نیکی اور بڑائی کا یہ معیار ہے تو نام دیو نیک بھی تھا اور بڑا بھی ۔ تھا تو ذات کا ڈھیڑ ، پر اچھے اچھے شریفوں سے زیادہ شریف تھا ۔","نام دیو ، مقبرہ رابعہ دورانی اورنگ آباد ( دکن ) کے باغ میں مالی تھا ۔ ذات کا ڈھیٹر جو بہت نیچ قوم خیال کی جاتی ہے ۔ میں نے اپنے بنگلے کے سامنے چمن بنانے کا کام نام دیو کے سپرد کیا ۔ وہ اپنے پودوں اور پیڑوں ہی کو اپنی اولاد سمجھتا تھا اور اولاد کی طرح ان کی پرورش اور نگہداشت کرتا ۔ ان کو سرسبز اور شاداب دیکھ کر ایسا ہی خوش ہوتا ، جیسے ماں اپنے بچوں کو دیکھ کر خوش ہوتی ہے ۔ باغوں میں رہتے رہتے اُسے جڑی بوٹیوں کی بھی شناخت ہو گئی تھی ۔ دور دور سے لوگ اس کے پاس بچوں کے علاج کے لیے آتے تھے ۔ باغ کے داروغہ ( عبدالرحیم خاں فینسی ) خود بھی بڑے کارگزار اور مستعد شخص ہیں اور دوسروں سے بھی کھینچ تان کر کام لیتے ہیں ۔ جب اعلیٰ حضرت حضور نظام کو اورنگ آباد کی خوشگوار آب و ہوا میں باغ لگانے کا خیال ہوا تو یہ کام ڈاکٹر سید سراج احسن ( نواب سراج یار جنگ بہادر ) ناظم تعلیمات کو تفویض ہوا ۔ مقبرہ رابعہ دورانی اور اس کا باغ جو اپنی ترتیب و تعمیر کے اعتبار سے مغلیہ باغ کا بہترین نمونہ ہے ، مدت سے ویران اور سنسان پڑا تھا ۔ اب دور دور سے لوگ اُسے دیکھنے آتے اور سیروتفریح سے محفوظ ہوتے ہیں ۔ وہ نام دیو کے بڑے قدردان تھے ۔ اُسے مقبرے سے شاہی باغ میں لے گئے ۔ یہاں بھی نام دیو کا وہی رنگ تھا ۔ اُس نے نہ فن باغبانی کی کہیں تعلیم پائی تھی اور نہ اس کے پاس کوئی سند یا ڈپلوما تھا ، البتہ کام کی دھن تھی ۔ ایک دن نہ معلوم کیا بات ہوئی کہ شہد کی مکھیوں کی یورش ہوئی ۔ سب مالی بھاگ بھاگ کر چھپ گئے ۔ نام دیو کو خبر بھی نہ ہوئی کہ کیا ہو رہا ہے ۔ وہ اپنے کام میں لگا رہا ۔ اُسے کیا معلوم تھا کہ قضا اس کے سر پر کھیل رہی ہے ۔ مکھیوں کا غضب ناک جھلڑ اس غریب پر ٹوٹ پڑا ۔ اتنا کاٹا اتنا کاٹا کہ بےدم ہو گیا ۔ آخر اسی میں جان دے دی ۔ اگر نیکی اور بڑائی کا یہ معیار ہے تو نام دیو نیک بھی تھا اور بڑا بھی ۔ تھا تو ذات کا ڈھیڑ ، پر اچھے اچھے شریفوں سے زیادہ شریف تھا ۔"
علی بخش,"ایک روز میں کسی کام سے لاہور گیا ہوا تھا ۔ وہاں پر ایک جگہ خواجہ عبدالرحیم صاحب سے ملاقات ہو گئی ۔ باتوں باتوں میں انھوں نے بتایا کہ علامہ اقبال کے دیرینہ اور وفادار ملازم علی بخش کو حکومت نے اس کی خدمات کے سلسلے میں لائل پور میں ایک مربع زمین عطا کی ہے ۔ وہ بچارا کئی چکر لگا چکا ہے لیکن اسے قبضہ نہیں ملتا ، کیونکہ کچھ شریر لوگ اس پر ناجائز طور پر قابض ہیں ۔ خواجہ صاحب نے فرمایا : جھنگ ، لائل پور کے بالکل قریب ہے کیا تم علی بخش کی کچھ نہیں کر سکتے ؟ میں نے فورا جواب دیا : میں آج ہی اسے اپنی موٹر کار میں جھنگ لے جاؤں گا اور کسی نہ کسی طرح اس کو زمین کا قبضہ دلوا کے چھوڑوں گا ۔ خواجہ صاحب مجھے جاوید منزل لے گئے اور علی بخش سے میرا تعارف کراتے ہوئے کہا  : یہ جھنگ کے ڈپٹی کمشنر ہیں ۔ تم فورا تیار ہو کر ان کے ساتھ گاڑی میں بیٹھ جاؤ ۔ یہ بہت جلد تمھاری زمین کا قبضہ دلوا دیں گے ۔ علی بخش کسی قدر ہچکچایا اور بولا سوچیے تو سہی میں زمین کا قبضہ لینے کے لیے کب تک مارا مارا پھروں گا ؟ قبضہ نہیں ملا تو کھائے کڑھی ، لاہور سے جاتا ہوں تو جاوید کا نقصان ہوتا ہے ۔ جاوید بھی کیا کہے گا کہ بابا کن جھگڑوں میں پڑ گیا ؟ لیکن خواجہ صاحب کے اصرار پر وہ میرے ساتھ ایک آدھ روز کے لیے جھنگ چلنے پر آمادہ ہو جاتا ہے ۔ جب وہ میرے ساتھ کار میں بیٹھ جاتا ہے تو غالباً اس کے دل میں سب سے بڑا وہم یہ ہے کہ شاید اب میں بھی بہت سے دوسرے لوگوں کی طرح علامہ اقبال کی باتیں پوچھ پوچھ کر اس کا سر کھپاؤں گا لیکن میں نے بھی عزم کر رکھا ہے کہ میں خود علی بخش سے حضرت علامہ کے بارے میں کوئی سوال نہیں کروں گا ۔ اگر واقعی وہ علی بخش کی زندگی کا ایک جزو ہیں ، تو یہ جوہر خود بخود عشق اور مشک کی طرح ظاہر ہو کر رہے گا ۔ میری توقع پوری ہوتی ہے اور تھوڑی سی پریشان کن خاموشی کے بعد علی بخش مجھے یوں گھورنے لگتا ہے کہ یہ عجیب شخص ہے ، جو ڈاکٹر صاحب کی کوئی بات نہیں کرتا ۔ آخر اس سے رہا نہ گیا اور ایک سینما کے سامنے بھیڑ بھاڑ دیکھ کر وہ بڑبڑانے لگا : مسجدوں کے سامنے تو کبھی ایسا رش نظر نہیں آتا ۔ ڈاکٹر صاحب بھی یہی کہا کرتے تھے ۔ ایک جگہ میں پان خریدنے کے لیے رُکتا ہوں ، تو علی بخش بےساختہ کہ اٹھتا ہے : ڈاکٹر صاحب کو پان پسند نہیں تھے ۔ پھر شاید میری دل جوئی کے لیے وہ مسکرا کر کہتا ہے : ہاں حقہ خوب پیتے تھے ۔ اپنا اپنا شوق ہے ۔ پان کا ہو یا حقے کا شیخوپورہ سے گزرتے ہوئے علی بخش کو یاد آتا ہے کہ ڈاکٹر صاحب ایک بار یہاں بھی آئے تھے ۔ یہاں پر ایک مسلمان تحصیلدار تھے ، جو ڈاکٹر صاحب کے پکے مرید تھے ، انھوں نے دعوت دی تھی ۔ ڈاکٹر صاحب کو پلاؤ اور سیخ کباب بہت پسند تھے ۔ آموں کا بھی بڑا شوق تھا ۔ وفات سے کوئی چھے برس پہلے ، جب ان کا گلا پہلی بار بیٹھا ، تو کھانا پینا بہت کم ہو گیا ۔ اب علی بخش کا ذہن بڑی تیزی سے اپنے مرکز کے گرد گھوم رہا ہے اور وہ بڑی سادگی سے ڈاکٹر صاحب کی باتیں سناتا جاتا ہے ۔ ان باتوں میں قصوں اور کہانیوں کا رنگ نہیں ، بلکہ ایک نشے کی سی کیفیت ہے ۔ جب تک علی بخش کا یہ نشہ پورا نہیں ہوتا ، غالباً اسے دینی اور روحانی تسکین نہیں ملتی ۔ صاحب ! جب ڈاکٹر صاحب نے دم دیا ہے ، میں ان کے بالکل قریب تھا ۔ صبح سویرے میں نے انھیں فروٹ سالٹ پلایا اور کہا کہ اب آپ کی طبیعت بحال ہو جائے گی لیکن میں پانچ بج کر دس منٹ پر ان کی آنکھوں میں ایک تیز تیز نیلی نیلی سی چمک آئی اور زبان سے اللہ ہی الله نکلا ۔ میں نے جلدی سے ان کا سر اٹھا کر اپنے سینے پر رکھ لیا اور انھیں جھنجوڑنے لگا لیکن وہ رخصت ہو گئے تھے ۔ کچھ عرصہ خاموشی طاری رہتی ہے ۔ پھر علی بخش کا موڈ بدلنے کے لیے میں بھی اس سے ایک سوال کر ہی بیٹھتا ہوں : حاجی صاحب ! کیا آپ کو ڈاکٹر صاحب کے کچھ شعر یاد ہیں ؟ علی بخش ہنس کر ٹالتا ہے : میں تو ان پڑھ جاہل ہوں ۔ مجھے ان باتوں کی بھلا کیا عقل ! میں نہیں مانتا ۔ میں نے اصرار کیا آپ کو ضرور کچھ یاد ہو گا ۔ کبھی اے حکیکت منتجر والا کچھ کچھ یاد ہے ۔ ڈاکٹر صاحب اس کو خود بھی بہت گنگنایا کرتے تھے ۔ ڈاکٹر صاحب عام طور پر مجھے اپنے کمرے کے بالکل نزدیک سلایا کرتے تھے ۔ رات کو دو ڈھائی بجے دبے پاؤں اٹھتے تھے اور وضو کر کے جانماز پر جا بیٹھتے تھے ۔ نماز پڑھ کر وہ دیر تک سجدے میں پڑے رہتے تھے ۔ فارغ ہو کر بستر پر آ لیتے تھے ۔ میں حقہ تازہ کر کے لا رکھتا تھا ۔ کبھی ایک کبھی دو کش لگاتے تھے ۔ کبھی آنکھ لگ جاتی تھی ۔ بس صبح تک اسی طرح کروٹیں بدلتے رہتے تھے ۔ میرا ڈرائیور احتراما علی بخش کو سگریٹ پیش کرتا ہے لیکن وہ غالبا حجاب میں آ کر اسے قبول نہیں کرتا ۔ ڈاکٹر صاحب میں ایک عجیب بات تھی ۔ کبھی کبھی رات کو سوتے سوتے انھیں ایک جھٹکا سا لگتا تھا اور وہ مجھے آواز دیتے تھے ۔ انھوں نے مجھے ہدایت کر رکھی تھی کہ ایسے موقعے پر میں فورا ان کی گردن کی پچھلی رگوں اور پٹھوں کو زور زور سے دبایا کروں ۔ تھوڑی دیر کے بعد وہ کہتے تھے بسں اور میں دبانا چھوڑ دیتا تھا ۔ اسی وجہ سے وہ مجھے اپنے نزدیک سلایا کرتے تھے ۔ ہر چند میرا دل چاہتا ہے کہ میں علی بخش سے اس واردات کے متعلق کچھ مزید استفسار کروں لیکن میں اس کے ذہنی ربط کو توڑنے سے ڈرتا ہوں ۔ ڈاکٹر صاحب بڑے درویش آدمی تھے ۔ گھر کے خرچ کا حساب کتاب میرے پاس رہتا تھا ۔ میں بھی بڑی کفایت سے کام لیتا تھا ۔ ان کا پیسا ضائع کرنے سے مجھے بڑی تکلیف ہوتی تھی ۔ اکثر اوقات ریل کے سفر کے دوران میں کئی کئی سٹیشن بھوکا رہتا تھا ، کیونکہ وہاں روٹی مہنگی ملتی تھی لیکن ڈاکٹر صاحب ناراض ہو جاتے تھے ۔ کہا کرتے تھے علی بخش انسان کو ہمیشہ وقت کی ضرورت کے مطابق چلنا چاہیے ۔ خواہ مخواہ ایسے ہی بھوکے نہ رہا کرو ۔ اب اس مربعے کے ٹنٹے کو دیکھ لیجیے ۔ لائل پور کے ڈپٹی کمشنر صاحب ، مال افسر صاحب اور سارا عملہ میری بڑی آؤ بھگت کرتے ہیں ۔ بڑے اخلاق سے مجھے اپنے برابر کرسی پر بٹھاتے ہیں ۔ ایک روز بازار میں ایک پولیس انسپکڑ نے مجھے پہچان لیا اور مجھے گلے لگا کر دیر تک روتا رہا ۔ یہ ساری عزت ڈاکٹر صاحب کی برکت سے ہے ۔ مربعے کی بھاگ دوڑ میں میرے سر کچھ قرضہ بھی چڑھ گیا ہے لیکن میں اس کام کے لیے بار بار لاہور کیسے چھوڑوں ؟ جاوید کا نقصان ہوتا ہے ۔ سنا ہے ، اپریل میں جاوید چند مہینوں کے لیے ولایت سے لاہور آئے گا ۔ جب وہ چھوٹا سا تھا ، ہر وقت میرے ساتھ ساتھ رہتا تھا ۔ اللہ کے کرم سے اب بڑا ہوشیار ہو گیا ہے ۔ جب اس کی والدہ کا انتقال ہوا تو وہ اور منیرہ بی بی بہت کم عمر تھے ۔ ڈاکٹر صاحب نے نرس کے لیے اشتہار دیا ۔ بےشمار جواب آئے ۔ ایک بی بی نے تو یہ لکھ دیا کہ ڈاکٹر صاحب کے ساتھ شادی کرنے کے لیے بھی تیار ہے ۔ ڈاکٹر صاحب کسی قدر پریشان ہوئے اور کہنے لگے علی بخش ! دیکھو تو سہی ، اس خاتون نے کیا لکھا ہے ؟ میں بڑھا آدمی ہوں ، اب شادی کیا کروں گا ؟ لیکن پھر علی گڑھ سے ایک جرمن لیڈی آ گئی ۔ علی بخش کا تخیل بڑی تیز رفتاری سے ماضی کے دھندلکوں میں پرواز کر رہا ہے ۔ زندگی کے ہر موڑ پر اسے اپنے ڈاکٹر صاحب یا جاوید یا منیرہ بی بی کی کوئی نہ کوئی خوشگوار یاد آتی رہتی ہے ۔ جھنگ پہنچ کر میں اسے ایک رات اپنے ہاں رکھتا ہوں ۔ دوسری صبح اپنے ایک نہایت قابل اور فرض شناس مجسٹریٹ کپتان مہابت خان کے سپر د کر دیتا ہوں ۔ کپتان مہابت خان علی بخش کو ایک نہایت مقدس تابوت کی طرح عقیدت سے چھو کر اپنے سینے سے لگا لیتا ہے اور اعلان کرتا ہے کہ وہ علی بخش کو آج ہی اپنے ساتھ لائل پور لے جائے گا اور اس کی زمین کا قبضہ دلا کر ہی واپس لوٹے گا : حد ہو گئی ! اگر ہم یہ معمولی سا کام بھی نہیں کر سکتے تو ہم پر لعنت ہے","ایک روز میں کسی کام سے لاہور گیا ہوا تھا ۔ وہاں پر ایک جگہ خواجہ عبدالرحیم صاحب سے ملاقات ہو گئی ۔ باتوں باتوں میں انھوں نے بتایا کہ علامہ اقبال کے دیرینہ اور وفادار ملازم علی بخش کو حکومت نے اس کی خدمات کے سلسلے میں لائل پور میں ایک مربع زمین عطا کی ہے ۔ وہ بچارا کئی چکر لگا چکا ہے لیکن اسے قبضہ نہیں ملتا ، کیونکہ کچھ شریر لوگ اس پر ناجائز طور پر قابض ہیں ۔ خواجہ صاحب نے فرمایا : جھنگ ، لائل پور کے بالکل قریب ہے کیا تم علی بخش کی کچھ نہیں کر سکتے ؟ میں نے فورا جواب دیا : میں آج ہی اسے اپنی موٹر کار میں جھنگ لے جاؤں گا اور کسی نہ کسی طرح اس کو زمین کا قبضہ دلوا کے چھوڑوں گا ۔ خواجہ صاحب مجھے جاوید منزل لے گئے اور علی بخش سے میرا تعارف کراتے ہوئے کہا  : یہ جھنگ کے ڈپٹی کمشنر ہیں ۔ تم فورا تیار ہو کر ان کے ساتھ گاڑی میں بیٹھ جاؤ ۔ آخر اس سے رہا نہ گیا اور ایک سینما کے سامنے بھیڑ بھاڑ دیکھ کر وہ بڑبڑانے لگا : مسجدوں کے سامنے تو کبھی ایسا رش نظر نہیں آتا ۔ ڈاکٹر صاحب بھی یہی کہا کرتے تھے ۔ ایک جگہ میں پان خریدنے کے لیے رُکتا ہوں ، تو علی بخش بےساختہ کہ اٹھتا ہے : ڈاکٹر صاحب کو پان پسند نہیں تھے ۔ پھر شاید میری دل جوئی کے لیے وہ مسکرا کر کہتا ہے : ہاں حقہ خوب پیتے تھے ۔ پان کا ہو یا حقے کا شیخوپورہ سے گزرتے ہوئے علی بخش کو یاد آتا ہے کہ ڈاکٹر صاحب ایک بار یہاں بھی آئے تھے ۔ صاحب ! جب ڈاکٹر صاحب نے دم دیا ہے ، میں ان کے بالکل قریب تھا ۔ صبح سویرے میں نے انھیں فروٹ سالٹ پلایا اور کہا کہ اب آپ کی طبیعت بحال ہو جائے گی لیکن میں پانچ بج کر دس منٹ پر ان کی آنکھوں میں ایک تیز تیز نیلی نیلی سی چمک آئی اور زبان سے اللہ ہی الله نکلا ۔ میں نے جلدی سے ان کا سر اٹھا کر اپنے سینے پر رکھ لیا اور انھیں جھنجوڑنے لگا لیکن وہ رخصت ہو گئے تھے ۔مربعے کی بھاگ دوڑ میں میرے سر کچھ قرضہ بھی چڑھ گیا ہے لیکن میں اس کام کے لیے بار بار لاہور کیسے چھوڑوں ؟ جاوید کا نقصان ہوتا ہے ۔ سنا ہے ، اپریل میں جاوید چند مہینوں کے لیے ولایت سے لاہور آئے گا ۔ جب اس کی والدہ کا انتقال ہوا تو وہ اور منیرہ بی بی بہت کم عمر تھے ۔ جھنگ پہنچ کر میں اسے ایک رات اپنے ہاں رکھتا ہوں ۔ دوسری صبح اپنے ایک نہایت قابل اور فرض شناس مجسٹریٹ کپتان مہابت خان کے سپر د کر دیتا ہوں ۔ کپتان مہابت خان علی بخش کو ایک نہایت مقدس تابوت کی طرح عقیدت سے چھو کر اپنے سینے سے لگا لیتا ہے اور اعلان کرتا ہے کہ وہ علی بخش کو آج ہی اپنے ساتھ لائل پور لے جائے گا اور اس کی زمین کا قبضہ دلا کر ہی واپس لوٹے گا : حد ہو گئی ! اگر ہم یہ معمولی سا کام بھی نہیں کر سکتے تو ہم پر لعنت ہے"
استنبول,"استنبول ترکی کا ایک شہر ہے ۔ استنبول کے شہر پر مسلمانوں کا پہلا حملہ ۶۷۲ء میں ہوا تھا لیکن وہ سات سال تک محاصرے کے بعد ناکام واپس ہوئے ۔ اس محاصرے کی تاریخی اہمیت یہ ہے کہ اس میں جلیل القدر صحابی حضرت ابو ایوب انصاری رضی اللہ تعالٰی عنہ شریک تھے ۔ اس مہم کے دوران میں ان کا انتقال ہوا اور وہ استنبول ہی میں مدفون ہوئے ۔ استنبول ( قسطنطنيه ) کی فتح ، مراد ثانی کے بیٹے محمد ثانی کے لیے ، جسے محمد فاتح بھی کہا جاتا ہے مقدر ہو چکی تھی ۔ سلطان محمد فاتح نے ۱۴۵۲ء میں شہر استنبول پر پوری منصوبہ بندی کے ساتھ حملہ کیا ۔ ۲۹ مئی ۱۴۵۳ء کو استنبول پر مسلمانوں کا مکمل قبضہ ہو گیا ۔ سلطان فاتحانہ انداز سے شہر میں داخل ہوا اور سب سے پہلے اس نے ایاصوفیہ میں جمعے کی نماز پڑھی ۔ جب مسلمانوں نے قسطنطنیہ کو فتح کیا تو یہاں کے لوگ دور نکل گئے ۔ ان کا خیال تھا کہ جب فاتحین یہاں پہنچیں گے تو آسمان سے ایک فرشتہ اتر کر ان کو واپس دھکیل دے گا ۔ سلطان محمد فاتح گھوڑے سے اتر کر کلیسا کے اندر داخل ہوا اور اس نے وہیں نماز ادا کی ۔ مسلمانوں نے اس میں بہت سی تعمیرات کا اضافہ کیا ۔ دیواروں اور چھتوں کی کاری پر سرمئی قلعی کروا دی گئی ۔ جن دیواروں پر بُت بنے ہوئے تھے ، انھیں منہدم کروا کے نئی دیوار بنوا دی گئی ۔ سلطان محمد نے ایک بلند مینار تعمیر کروایا ۔ سلیم ثانی نے شمال کی جانب دوسرا مینار بنوایا ، مراد ثالث نے باقی دو مینار اور مرمت کا سارا کام مکمل کروایا ۔ اس نے صدر دروازے کے پاس اندر کی طرف سنگ جراحت کی دو بڑی بڑی نالیاں بنوائیں اور وہ دو بڑے چبوترے تعمیر کرائے ، جن پر بیٹھ کر قرآن پاک کی تلاوت کی جاتی تھی ۔ ایاصوفیہ کے برابر قبرستان ہی میں اکثر عثمانی حکمرانوں کے مزار واقع ہیں ۔ سلطان مراد رابع نے مسجد کی خالی دیواروں پر مشہور خطاط مصطفیٰ چلمی سے بڑے بڑے سنہرے حروف میں آیات قرآنی لکھوائیں ۔ محمود اول نے ۱۷۵۴ء میں وسیع چھت کا سلطانی راستہ ، ایک خوبصورت فوارہ ، ایک مدرسہ اور شمال میں ایک وسیع دارالطعام بنوایا ، نیز مسجد میں ایک بیش قیمت کتب خانہ قائم کیا ۔ سلطان عبدالمجید کے عہد میں مسجد کے جن حصوں کے منہدم ہونے کا خطرہ پیدا ہو گیا تھا ، ان کی مرمت کروائی گئی ۔ مشہور خطاط مصطفی عزت آفندی کی لکھی ہوئی آٹھ گول لوحیں بھی اسی عہد میں نصب کی گئیں ۔ استنبول یا قسطنطنیہ کی ایک بہت بڑی خصوصیت یہ بھی ہے کہ اسے مساجد کا شہر کہا جاتا ہے ، جہاں عثمانی عہد کا طرز تعمیر اپنی پوری شان و شوکت کے ساتھ جلوہ گر ہے ۔ یوں تو پورے شہر میں تقریباً پانچ سو مساجد ہیں لیکن اسلامی فن تعمیر کا عملی نمونہ سلیمانیہ مسجد ہے ۔ دو تین سال پہلے میں ترکی حکومت کی دعوت پر آیا تھا ۔ کویت میں قائم مرکز طب اسلامی کے زیر اہتمام استنبول میں تیسری طب اسلامی کانفرنس ہوئی تھی ۔ ترکی کے میرے ایک دوست ڈاکٹر پروفیسر ڈوگو اباچی ہیں ۔ وہ ترکی کی تمام یونیورسٹیوں کے سربراہ ہیں ۔ استنبول کانفرنس کا انھوں نے شاندارا انتظام کیا تھا ۔ ترکی کے وزیراعظم جناب ترگت اوزال ہمارے میزبان تھے ۔ ہم سب مندوبین ان کے ساتھ سلیمانیہ میں نماز جمعہ ادا کرنے آئے تھے ۔ تمام مندوبین کے لیے اوّل صف میں انتظام تھا ۔ ہزارہا نمازی تھے ۔ مسجد کھچاکھچ بھری ہوئی تھی ۔ خطبہ جمعہ آدھا عربی اور آدھا ترکی زبان میں تھا ۔ جب نماز جمعہ ختم ہوئی تو اعلان کیا گیا کہ مندوبین کے لیے راستہ دے دیں ۔ ذرا سا یہ اعلان ہوتے ہی منبر سے دروازے تک چار فیٹ کا راستہ بن گیا ۔ نمازی دو رویہ کھڑے ہو گئے ۔ ایک انسان اپنی جگہ سے نہ ہلا اور ہم سب مندوبین نہایت اطمینان سے باہر آ گئے ۔ یہ تنظیم کی بات ہے ۔ ترک اب دنیا کی ایک نہایت شائستہ اور منظم قوم بن چکے ہیں ۔ ان کا یہ ڈسپلن ان کو دنیا کی بڑی قوم بنا رہا ہے ۔ اس مسجد کی تعمیر سلطان سلیمان کے ایما پر فن تعمیر کے مشہور ماہر معمار جناب محترم سنان کے ہاتھوں ہوئی ۔ اس کا سنگ بنیاد ۱۵۵۰ء میں رکھا گیا اور ۱۵۵۷ء میں اس کی تعمیر پایہ تکمل کو پہنچی ۔ یہ مسجد ترکی کی تمام مساجد سے ممتاز ہے ۔ اس مسجد کا گنبد بہت ہی دل نواز ہے ، اس گنبد کے اطراف میں چھوٹے چھوٹے پانچ اور گنبد ہیں ، جو بالکل اس طرح محسوس ہوتے ہیں ، جیسے تاروں کے درمیان چاند ۔ اس مسجد کی کھڑکیوں پر بےانتہا نقش و نگار بنے ہوئے ہیں ۔ یہ مسجد ترکوں کے فن تعمیر اور ان کی نفاست پسندی کا حسین مُرقع ہے ۔ سلیمانیہ سے ملحق ایک بڑا کتب خانہ ہے ۔ یہاں مخطوطات کا سب سے بڑا ذخیرہ محفوظ ہے ۔ اندازے کے مطابق ایک لاکھ قلمی کتابیں یہاں ہیں اور نہایت ترتیب و تنظیم سے رکھی ہوئی ہیں ۔ جب میں اپنے رفیقوں کو باسفورس ، گولڈن ہارن اور ایاصوفیہ کی سیر کراتا ہوا یہاں سے سلیمانیہ میں لایا تو سب کی حیرت و مسرت کی کوئی انتہا نہ رہی ۔ ہم سب نے یہاں اچھا خاصا وقت صرف کیا ۔ اب یہاں سے ہم توپ کاپی سرائے چلے کہ ترکی میں یہ ایک نہایت اہم عجائب گھر ہے ۔ ہم سب دوست یعنی محترمہ خانم ڈسلوا محترم ڈاکٹر محمد شعیب اختر محترم ڈاکٹر عطاء الرحمان ، محترم جناب ڈاکٹر ظفر اقبال توپ کاپی پہنچ گئے ۔ یہاں آئے تو سیلانیوں ( ٹورسٹوں ) کا جم غفیر تھا ۔ میرے دوستوں کو ناشتے کی ضرورت محسوس ہوئی ۔ توپ کاپی میں نہایت زوردار ناشتا کیا ۔ میں نے بس جوس نوش جان کر لیا ۔ ان دوستوں نے ترکش بند کی خوب تعریف کی ۔ خیر جناب جلدی جلدی ناشتا کر کے ہم توپ کاپی سرائے میوزیم دیکھنے کو چل پڑے ۔ استنبول کے عجائب خانوں میں توپ کاپی کی حیثیت شہرہ آفاق ہے ۔ یہاں رومی بزنطینی اور عثمانی عہد کی ہزاروں لاکھوں قیمتی اشیا رکھی گئی ہیں ، اس میں عثمانی سلاطین کے آثار ، جواہرات ، ملبوسات اور دیگر اشیائے آرائش و تزئین کے علاوہ چینی ، جاپانی ، عربی اور یورپی عجائب بھی رکھے گئے ہیں ۔ توپ کاپی میں آثار قدیمہ کے ایک عجائب گھر کے علاوہ فوجی عجائب خانہ بھی علیحدہ موجود ہے ، جو اوقاف کہلاتا ہے ۔ اسلامی ترکی آرٹ ، ادب اور نقاشی نیز مصوری کے بھی حیرت انگیز نمونے موجود ہیں ۔ اسلامی علوم و فنون اور ثقافت کو آگے بڑھانے میں سلاجقہ ترک ، بالخصوص عثمانی حکمرانوں کا کردار بہت نمایاں ہے ۔ انھی کے علمی ذوق کی وجہ سے استنبول کا عجائب خانہ توپ کاپی ، جہاں نوادر اور آثار قدیمہ کا مشہور عالم مرکز بنا ، وہاں علم و فن کے بیش بہا ذخیروں اور نادر کتابوں کا بھی مخزن بنا ۔ نوادر کتب اور اہم مخطوطات کے الگ شعبے ہیں ۔ بعض ایسی کتابیں بھی وہاں موجود ہیں کہ جن کا ایک ہی نسخہ دنیا میں موجود ہے اور وہ نسخہ توپ کاپی میں ہے ۔ انگریزوں کے علمی ذوق کی مدح و ستائش بہت کی جاتی ہے ، مگر خود ولیم راجرز نے اپنی مشہور تصنیف توپ کاپی میں یہ گلہ کیا ہے کہ انگریزوں نے بہت سے مسلم اداروں اور خاص طور پر بیت الحکمت کا ذکر تو ضرور کیا ہے لیکن توپ کاپی کو نظر انداز کر دیا ، جہاں قدیم اسلامی عہد کی نادر و نایاب کتابیں بہ کثرت موجود ہیں اور مخطوطات و مسودات کے لحاظ سے بھی دنیا کے عجائب خانے اور بہت سے میوزیم اس کے مقابلے میں ہیچ ہیں ۔ تقریبا ہر علم و فن سے متعلق اہم کتابیں یہاں موجود ہیں ۔ فن خطاطی کے مظہر کی حیثیت سے قرآن کریم کی وہ آیات توپ کاپی میں موجود ہیں جو مشہور خطاطوں کی ہنرمندی کے نمونے کی حیثیت سے عالمی شہرت رکھتی ہیں ۔ رسول اللہ صلی اللہ علیہ وآلہ وسلم کی سیرت و سوانح پر نسخ میں ایک اہم مخطوطہ بھی توپ کاپی میں موجود ہے ۔ استنبول آ کر مسجد سلطان احمد کیسے نہ دیکھتے ! ہمیں تو نماز ظہر بھی ادا کرنی تھی ۔ یہاں سے ہم مسجد سلطان احمد آ گئے ۔ سلطان احمد سلطان محمد ثالث کا بڑا لڑکا تھا ، چودہ سال کی عمر میں تخت نشین ہوا ۔ نو عمری کے باوجود ایک پختہ کار بادشاہ تھا ۔ سلطان احمد نے ۲۸ سال کی عمر میں ۲۲ نومبر ۱۶۱۷ء کو وفات پائی ۔ یہ اس کی بنوائی ہوئی شاندار مسجد ہے ، جو شاہی مساجد میں بہت ممتاز ہے اور قدیم زمانے میں وہی جامع مسجد تھی ۔ آج جامع سلطان احمد اپنے چھے میناروں کی وجہ سے مشہور ہے ۔ اسے سلطان احمد نے اپنی وفات کے سال مکمل کیا ۔ یہ شاہی مسجد ، بہت سے مذہبی تہواروں کے منانے کی جگہ اور بہت سے درباری رسمی جلوسوں کا مرکز رہ چکی ہے ۔ مسجد تاریخی حیثیت کی حامل ہے ۔ یہاں سب نے وضو کیا ۔ نماز ظہر اور نماز عصر ملا کر پڑھی ۔ سیلانیوں کا یہاں بھی مجمع تھا اور خوب تھا ۔ اب ہم استنبول کی سیر کے آخری مرحلے میں آ گئے تھے ۔ میں ترکی جب بھی آتا ہوں ، حضرت ابو ایوب انصاری رضی اللہ تعالٰی عنہ کے مزار پر ضرور آتا ہوں ۔ آج بھی ہم پانچوں سوار آخر میں مزار اقدس پر حاضر ہوئے ۔ حضرت ابو ایوب انصاری رضی اللہ تعالی عنہ کا مرتبہ علم ایسا تھا کہ صحابہ کرام مسائل کی تحقیق میں ان ہی سے رجوع کرتے تھے ۔ حضرت ابو ایوب انصاری کی شخصیت میں تین چیزیں نمایاں تھیں : جوش ایمانی حق گوئی اور آنحضرت رسول اللہ صلی اللہ علیہ وآلہ وسلم سے بےکراں محبت و عقیدت ۔ حضرت ابو ایوب انصاری رضی اللہ تعالٰی عنہ کا ایک مرتبہ و مقام یہ ہے کہ وہ آنحضرت صلی اللہ علیہ وآلہ وسلم کے میزبان رہے ہیں ۔ جب آپ صلی اللہ علیہ وآلہ وسلم مدینہ منورہ میں داخل ہوئے تو ہر شخص چاہتا تھا کہ حضورصلی اللہ علیہ وآلہ وسلم کا قیام اس کے یہاں ہو لیکن کارکنان قضاوقدر نے اس شرف کے لیے جس گھر کو دیکھا ، وہ حضرت ابو ایوب انصاری رضی اللہ تعالٰی عنہ کا کاشانہ تھا تو نبی اکرم صلی اللہ علیہ وآلہ وسلم کی بشارت کی روشنی میں فتح قسطنطنیہ کے لیے حضرت امیر معاویہ کے دور حکومت میں ، جیسا کہ ابتدا میں ہم ذکر کر چکے ہیں ، قسطنطنیہ پر فوج کشی ہوئی تو حضرت ابو ایوب انصاری رضی اللہ تعالٰی عنہ اس گروہ میں شریک تھے ۔ سفر جہاد میں ایک وبا پھیل گئی ۔ مجاہدین کی بڑی تعداد اس وبا کا شکار ہوئی ۔ حضرت ابو ایوب انصاری رضی اللہ تعالٰی عنہ بھی علیل ہوئے ۔ ان کا انتقال ہوا تو مسلمان مجاہدین نے انھیں رات کے وقت قسطنطنیہ ( استنبول ) کی دیواروں کے نیچے دفن کر دیا ۔ آج یہی مقبرہ دنیا کے مسلمانوں کے لیے مربع خیروبرکت بنا ہوا ہے ۔ اب ہمیں اتا ترک ہوائی میدان جانا تھا ۔ اپنا سامان لینا تھا ۔ ادنا جانے والے جہاز میں بیٹھنا تھا ۔ مجھے خوشی اس بات کی ہے کہ میں نے اپنے ان دوستوں کو آج آٹھ گھنٹے میں استنبول کی سیر کرا دی ۔","استنبول ترکی کا ایک شہر ہے ۔ استنبول کے شہر پر مسلمانوں کا پہلا حملہ ۶۷۲ء میں ہوا تھا لیکن وہ سات سال تک محاصرے کے بعد ناکام واپس ہوئے ۔ سلطان محمد فاتح نے ۱۴۵۲ء میں شہر استنبول پر پوری منصوبہ بندی کے ساتھ حملہ کیا ۔ ۲۹ مئی ۱۴۵۳ء کو استنبول پر مسلمانوں کا مکمل قبضہ ہو گیا ۔ محمود اول نے ۱۷۵۴ء میں وسیع چھت کا سلطانی راستہ ، ایک خوبصورت فوارہ ، ایک مدرسہ اور شمال میں ایک وسیع دارالطعام بنوایا ، نیز مسجد میں ایک بیش قیمت کتب خانہ قائم کیا ۔ استنبول یا قسطنطنیہ کی ایک بہت بڑی خصوصیت یہ بھی ہے کہ اسے مساجد کا شہر کہا جاتا ہے ، جہاں عثمانی عہد کا طرز تعمیر اپنی پوری شان و شوکت کے ساتھ جلوہ گر ہے ۔ دو تین سال پہلے میں ترکی حکومت کی دعوت پر آیا تھا ۔ ترکی کے میرے ایک دوست ڈاکٹر پروفیسر ڈوگو اباچی ہیں ۔ وہ ترکی کی تمام یونیورسٹیوں کے سربراہ ہیں ۔ استنبول کانفرنس کا انھوں نے شاندارا انتظام کیا تھا ۔ ترکی کے وزیراعظم جناب ترگت اوزال ہمارے میزبان تھے ۔ ہم سب مندوبین ان کے ساتھ سلیمانیہ میں نماز جمعہ ادا کرنے آئے تھے ۔ اس کا سنگ بنیاد ۱۵۵۰ء میں رکھا گیا اور ۱۵۵۷ء میں اس کی تعمیر پایہ تکمل کو پہنچی ۔ سلیمانیہ سے ملحق ایک بڑا کتب خانہ ہے ۔ اندازے کے مطابق ایک لاکھ قلمی کتابیں یہاں ہیں اور نہایت ترتیب و تنظیم سے رکھی ہوئی ہیں ۔ ہم سب دوست یعنی محترمہ خانم ڈسلوا محترم ڈاکٹر محمد شعیب اختر محترم ڈاکٹر عطاء الرحمان ، محترم جناب ڈاکٹر ظفر اقبال توپ کاپی پہنچ گئے ۔ یہاں رومی بزنطینی اور عثمانی عہد کی ہزاروں لاکھوں قیمتی اشیا رکھی گئی ہیں ، اس میں عثمانی سلاطین کے آثار ، جواہرات ، ملبوسات اور دیگر اشیائے آرائش و تزئین کے علاوہ چینی ، جاپانی ، عربی اور یورپی عجائب بھی رکھے گئے ہیں ۔ رسول اللہ صلی اللہ علیہ وآلہ وسلم کی سیرت و سوانح پر نسخ میں ایک اہم مخطوطہ بھی توپ کاپی میں موجود ہے ۔ سلطان احمد نے ۲۸ سال کی عمر میں ۲۲ نومبر ۱۶۱۷ء کو وفات پائی ۔ میں ترکی جب بھی آتا ہوں ، حضرت ابو ایوب انصاری رضی اللہ تعالٰی عنہ کے مزار پر ضرور آتا ہوں ۔ حضرت ابو ایوب انصاری رضی اللہ تعالی عنہ کا مرتبہ علم ایسا تھا کہ صحابہ کرام مسائل کی تحقیق میں ان ہی سے رجوع کرتے تھے ۔ حضرت ابو ایوب انصاری رضی اللہ تعالٰی عنہ کا ایک مرتبہ و مقام یہ ہے کہ وہ آنحضرت صلی اللہ علیہ وآلہ وسلم کے میزبان رہے ہیں ۔ مجھے خوشی اس بات کی ہے کہ میں نے اپنے ان دوستوں کو آج آٹھ گھنٹے میں استنبول کی سیر کرا دی ۔"
اسوہ حسنہ صلی اللہ علیہ و آلہ وسلم,"خدا کی محبت کا اہل اور اس کے پیار کا مستحق بننے کے لیے ہر مذہب نے ایک ہی تدبیر بتائی ہے اور وہ یہ ہے کہ اس مذہب کے شارع اور طریقے کے بانی نے جو عمدہ نصیحتیں کی ہیں ، ان پر عمل کیا جاۓ لیکن اسلام نے اس سے بہتر تدبیر اختیار کی ہے ۔ اس نے اپنے پیغمبر کا عملی مجسمہ سب کے سامنے رکھ دیا ہے اور عملی مجسمے کی پیروی اور اتباع کو خدا کی محبت کا اہل اور اس کے پیار کا مستحق بننے کا ذریعہ بتایا ہے ۔ چناںچہ اسلام میں دو چیزیں ہیں ، کتاب اور سنت ۔ کتاب سے مراد خدا کے احکام ہیں جو قرآن مجید کے ذریعے سے ہم تک پہنچے ہیں اور سنت جس کے لغوی معنی راستے کے ہیں، وہ راستہ کہ جس پر پیغمبر اسلام صلی اللہ علیہ وآلہ وسلم خدا کے احکام پر عمل کرتے ہوۓ گزرے یعنی آپ کا عملی نمونہ جس کی تصاویر احادیث میں بہ صورت الفاظ درج ہیں ۔غرض یہ کہ ایک مسلمان کی کامیابی اور تکمیل روحانی کے لیے جو چیز ہے وہ سنت نبوی صلی اللہ علیہ وآلہ وسلم ہے ۔ وہ تمام اشخاص جو کسی مذہب کے حلقہ اطاعت میں داخل ہوں ناممکن ہے کہ وہ کسی ایک ہی صف انسانی سے تعلق رکھتے ہوں ۔ اس دنیا کی بنیاد اختلاف عمل پر ہے ۔ باہمی تعاون اور مختلف پیشوں اور کاموں ہی کے ذریعے سے یہ دنیا چل رہی ہے ۔ اس میں بادشاہ یا رئیس ، جمہور اور حکام بھی ضروری ہیں اور محکوم ، مطیع اور فرماں بردار رعایا بھی ، امن و امان کے قیام کے لیے قاضیوں اور بچوں کا ہونا بھی ضروری ہے اور فوجوں کے سپہ سالاروں اور افسروں کا بھی ،غریب بھی ہیں اور دولت مند بھی ، رات کے زاہد و عابد بھی ہیں اور دن کے سپاہی و مجاہد بھی ، اہل و عیال بھی ہیں اور دوست احباب بھی تاجر اور سوداگر بھی ہیں اور امام اور پیشوا بھی ۔غرض اس دنیا کا نظم و نسق مختلف اصناف کے وجود اور قیام ہی پر موقوف ہے اور ان تمام اصناف کو اپنی اپنی زندگی کے لیے عملی مجسمے اور نمونے کی ضرورت ہے ۔ اسلام ان تمام انسانوں کو سنت نبوی صلی اللہ علیہ وآلہ وسلم کے اتباع کی دعوت دیتا ہے ۔ انسانوں کے ہر طبقے اور صنف کے لیے سیرت پاک صلی اللہ علیہ وآلہ وسلم میں نصیحت پذیری اور عمل کے لیے درس اور سبق موجود ہے ۔ ایک حاکم کے لیے محکوم کی زندگی ، ایک دولت مند کے لیے غریب کی زندگی اور ایک غریب کے لیے دولت مند کی زندگی کامل مثال اور نمونہ نہیں بن سکتی ۔اس لیے ضرورت ہے کہ عالم گیر اور دائمی پیغمبر کی زندگی ان تمام مختلف مناظر کے رنگ برنگ پھولوں کا گلدستہ ہے ۔ ہم چلتے پھرتے بھی ہیں، اٹھتے بیٹھتے بھی ، کھاتے پیتے بھی ہیں ، سوتے جاگتے بھی ، ہنستے بھی ہیں روتے بھی ، پہنتے بھی ہیں اتارتے بھی سیکھتے بھی ہیں سکھاتے بھی مرتے بھی ہیں مارتے بھی ، کھاتے بھی ہیں اور کھلاتے بھی ، احسان لیتے بھی ہیں اور کرتے بھی ہیں ۔اپنی جان دیتے بھی ہیں اور بچاتے بھی ،عبادت و دعا بھی کرتے ہیں اور کاروبار بھی ،مہمان بھی بنتے ہیں اور میزبان بھی ہمیں ان تمام امور ، جو ہمارے مختلف افعال جسمانی سے تعلق رکھتے ہیں، کے لیے عملی نمونے کی ضرورت ہے جو ہرنئی حالت کے پیش آنے میں ایک نئی ہدایت کا سبق اورنئی رہنمائی کا درس دے ۔ علاوہ ازیں وہ افعال جن کا تعلق دل و دماغ سے ہے اور جن کی تعبیر ہم اعمال قلب یا جذبات اور احساسات سے کرتے ہیں ۔ ہر آن ہم ایک نئے قلبی عمل جذبے یا احساس سے متاثر ہوتے ہیں ۔ ہم کبھی راضی ہیں کبھی ناراض کبھی خوش ہیں کبھی غم زدہ کبھی مصائب سے دوچار ہیں اور کبھی نعمتوں سے مالامال کبھی ناکام ہوتے ہیں اور کبھی کامیاب ، ان سب حالتوں میں ہم مختلف جذبات کے ماتحت ہوتے ہیں ۔ اخلاق فاضلہ کا تمام تر انحصار انہی جذبات اور احساسات کے اعتدال اور باقاعدگی پر ہے ، ان سب کے لیے ہم کو ایک عملی سیرت کی حاجت ہے ۔ عزم و استقلال ، شجاعت، صبر، شکر ، توکل ، رضا ، تقدیر، مصیبتوں کی برداشت، قربانی ، قناعت، استغنا ، ایثار، بود ، تواضع ، خاکساری ، مسکنت ، نشیب و فراز ، بلند و پست ، تمام اخلاقی پہلوؤں کے لیے جو مختلف انسانوں کو مختلف حالتوں میں یا ہر انسان کو مختلف صورتوں میں پیش آتے ہیں، ہمیں عملی ہدایت اور مثال کی ضرورت ہے جو صرف پیغمبر اسلام کی سوانح میں مل سکتی ہیں ۔ غرض ایک ایسی شخصی زندگی جو ہر طائفہ انسانی اور ہر حالت انسانی کے مختلف مظاہر اور ہر قسم کے صحیع جذبات اور کامل اخلاق کا مجموعہ ہو، صرف محمد رسول اللہ صلی اللہ علیہ وآلہ وسلم کی سیرت ہے ۔ اگر دولت مند ہو تو مکے کے تاجر اور بحرین کے خزینہ دار کی تقلید کرو ۔ اگر غریب ہو تو شعب ابی طالب میں محصور اور مدینے کے مہمان کی کیفیت سنو ۔ اگر بادشاہ ہوتو سلطان عرب کا حال پڑھو ۔ اگر رعایا ہو تو قریش کے محکوم کو ایک نظر دیکھو ۔ اگر فاتح ہو تو بدروحنین کے سپہ سالار پر نگاہ دوڑاؤ۔ اگر تم نے شکست کھائی ہے تو معرکہ احد سے عبرت حاصل کرو ۔ اگرتم استاد اور معلم ہوتو شفہ کی درس گاہ کے معلم قدس کو دیکھو۔ اگر شاگرد ہو تو روح الامین کے سامنے بیٹھنے والے پر نظر جماؤ۔ اگر واعظ اور ناصح ہو تو مسجد مدبینہ کے منبر پر کھڑے ہونے والے کی باتیں سنو ۔ اگر تنہائی اور بے کسی کے عالم میں حق کی منادی کا فرض انجام دینا چاہتے ہو تو مکے کے بے یارو مددگار نبی کا اسوہ حسنہ تمھارے سامنے ہے ۔ اگر تم حق کی نصرت کے بعد اپنے دشمنوں کو زیر اور مخالفوں کو کم زور بنا چکے ہوتو فاتح مکہ کا نظارہ کرو۔ اگر اپنے کاروبار اور دنیاوی جدوجہد کا نظم و نسق درست کرنا چاہتے ہو تو بنی نضیر، خیبر اور فدک کی زمینوں کے مالک کے کاروبار اور نظم و نسق کو دیکھو۔ اگر سفری کاروبار میں ہو تو بھٹری کے کاروان سالار کی مثالیں ڈھونڈو ۔ اگر عدالت کے قاضی اور پنچایت کے ثالث ہوتو کعبے میں نور آفتاب سے پہلے داخل ہونے والے ثالث کو دیکھو جو حجر اسود کو کعبے کے ایک کونے میں نصب کر رہا ہے ۔ مدینے کی کچی مسجد کے صحن میں بیٹھنے والے منصف کو دیکھو جس کی نظیر انصاف میں شاہ و گدا اور امیر و غریب برابر تھے ۔ اگر تم بیویوں کے شوہر ہو تو خدیجہ عائشہ کے شوہر کی حیات پاک کا مطالعہ کرو، اگر اولاد والے ہو تو فاطمہ کے باپ اور حسن و حسین کے نانا کا حال پوچھو۔ غرض تم جو کوئی بھی ہو اور کسی حال میں بھی ہو تمھاری زندگی کے لیے نمونہ تمھاری سیرت کی درستی و اصلاح کے لیے سامان ، تمھارے ظلمت خانہ کے لیے ہدایت کا چراغ اور رہنمائی کا نور محمد صلی اللہ علیہ وآلہ وسلم کی جامعیت کبری کے خزانے میں ہر وقت اور ہمہ دم مل سکتا ہے۔ اس لیے طبقہ انسانی کے ہر طالب علم اور نور ایمانی کے ہر متلاشی کے لیے صرف رسول صلی اللہ علیہ وآلہ وسلم کی سیرت ، ہدایت کا نمونہ اور نجات کا ذریعہ ہے ۔ ایسی کامل و جامع ہستی جو اپنی زندگی میں ہرنوع اور ہر قسم ، ہر گروہ اور ہر صنف انسانی کے لیے ہدایت کی مثالیں اور نظریں رکھتی ہو، وہی اس لائق ہے جو اس اصناف و انواع سے بھری ہوئی دنیا کی عالم گیر اور دائمی رہنمائی کا کام سرانجام دے، جو غیظ و غضب اور رحم و کرم جود و سخا اور فقر و فاقہ ، شجاعت و بہادری اور رحم دلی ، رقیق القلمی ، دنیا اور دین دونوں کے لیے ہمیں اپنی زندگی کے نمونوں سے بہرہ مند کر دے، جو دنیا کی بادشاہی کے ساتھ آسمان کی بادشاہی اور اس آسمان کی بادشاہی کے ساتھ دنیا کی بادشاہی کی بھی بشارت دے اور دونوں بادشاہیوں کے قواعد وقوانین اور دستور العمل کو اپنی زندگی میں برت کر دکھا دے ۔ محمد رسول اللہ صلی اللہ علیہ وآلہ وسلم کا وجود مبارک ایک آفتاب عالم تاب تھا جس سے اونچے پہاڑ ، ریتلے میدان، بہتی نہریں، سر سبز کھیت ، اپنی اپنی صلاحیت اور استعداد کے مطابق تابش اور نور حاصل کرتے تھے یا ابر باراں تھا ، جو پہاڑ اور جنگل ، میدان اور کھیت ، ریگستان اور باغ ہر جگہ برستا تھا اور ہر ٹکڑا اپنی اپنی استعداد کے مطابق سیراب ہو رہا تھا قسم قسم کے درخت اور رنگارنگ پھول اور پتے جم رہے تھے اور اگ رہے تھے ۔ بادشاہ ہو یا گدا ، امیر ہو یا غریب، حاکم ہو یا محکوم ، قاضی ہو یا گواہ ، افسر ہو یا سپاہی ، استاد ہو یا شاگرد، عابد و زاہد ہو یا کاروباری ، غازی ہو یا شہید، توحید کا نور ، اخلاص کی رو قربانی کا ولولہ بخلق کی ہدایت اور راہنمائی کا جذبہ اور بالآخر ہر کام میں خدا کی رضا طلبی کا جوش ہر ایک کے اندر کام کر رہا تھا۔ وہ جو کچھ بھی ہو، جہاں بھی ہو، یہ فیضان حق سب میں یکساں اور برابر تھا۔ راستوں ، رنگوں اور مذاقوں کا اختلاف تھا مگر خدا ایک تھا ، قرآن ایک تھا ، رسول ایک تھا اور قبلہ ایک تھا ۔ ہر رنگ ، ہر راستہ اور ہر کام سے مقصود دنیا کی درستی خلق کی ہمدردی ، خدا کے نام کی اونچائی اور حق کی ترقی تھی اور ان کے سوا کوئی چیز ان کے پیش نظر بھی ۔ یہ دنیا انسانی مزاجوں اور انسانی صلاحیتوں اور استعدادوں کے اختلاف کا نام ہے تو یقین کرو کہ محمد رسول اللہ صلی اللہ علیہ وآلہ وسلم کی جامع شخصیت کے سوا اس کا کوئی آخری اور دائمی اور عالمگیر راہنما نہیں ہوسکتا ۔ اس لیے اعلان فرمایا کہ اگر تمھیں خدا کی محبت کا دعوی ہے ، تو آو میری پیروی کرو، اللہ بھی تم سے محبت کرے گا ۔","خدا کی محبت کا اہل اور اس کے پیار کا مستحق بننے کے لیے ہر مذہب نے ایک ہی تدبیر بتائی ہے اور وہ یہ ہے کہ اس مذہب کے شارع اور طریقے کے بانی نے جو عمدہ نصیحتیں کی ہیں ، ان پر عمل کیا جاۓ لیکن اسلام نے اس سے بہتر تدبیر اختیار کی ہے ۔ اس نے اپنے پیغمبر کا عملی مجسمہ سب کے سامنے رکھ دیا ہے اور عملی مجسمے کی پیروی اور اتباع کو خدا کی محبت کا اہل اور اس کے پیار کا مستحق بننے کا ذریعہ بتایا ہے ۔ چناںچہ اسلام میں دو چیزیں ہیں ، کتاب اور سنت ۔ کتاب سے مراد خدا کے احکام ہیں جو قرآن مجید کے ذریعے سے ہم تک پہنچے ہیں اور سنت جس کے لغوی معنی راستے کے ہیں، وہ راستہ کہ جس پر پیغمبر اسلام صلی اللہ علیہ وآلہ وسلم خدا کے احکام پر عمل کرتے ہوۓ گزرے یعنی آپ کا عملی نمونہ جس کی تصاویر احادیث میں بہ صورت الفاظ درج ہیں ۔ باہمی تعاون اور مختلف پیشوں اور کاموں ہی کے ذریعے سے یہ دنیا چل رہی ہے ۔ اس میں بادشاہ یا رئیس ، جمہور اور حکام بھی ضروری ہیں اور محکوم ، مطیع اور فرماں بردار رعایا بھی ، امن و امان کے قیام کے لیے قاضیوں اور بچوں کا ہونا بھی ضروری ہے اور فوجوں کے سپہ سالاروں اور افسروں کا بھی ،غریب بھی ہیں اور دولت مند بھی ، رات کے زاہد و عابد بھی ہیں اور دن کے سپاہی و مجاہد بھی ، اہل و عیال بھی ہیں اور دوست احباب بھی تاجر اور سوداگر بھی ہیں اور امام اور پیشوا بھی ۔ ہم کبھی راضی ہیں کبھی ناراض کبھی خوش ہیں کبھی غم زدہ کبھی مصائب سے دوچار ہیں اور کبھی نعمتوں سے مالامال کبھی ناکام ہوتے ہیں اور کبھی کامیاب ، ان سب حالتوں میں ہم مختلف جذبات کے ماتحت ہوتے ہیں ۔ عزم و استقلال ، شجاعت، صبر، شکر ، توکل ، رضا ، تقدیر، مصیبتوں کی برداشت، قربانی ، قناعت، استغنا ، ایثار، بود ، تواضع ، خاکساری ، مسکنت ، نشیب و فراز ، بلند و پست ، تمام اخلاقی پہلوؤں کے لیے جو مختلف انسانوں کو مختلف حالتوں میں یا ہر انسان کو مختلف صورتوں میں پیش آتے ہیں، ہمیں عملی ہدایت اور مثال کی ضرورت ہے جو صرف پیغمبر اسلام کی سوانح میں مل سکتی ہیں ۔ اس لیے طبقہ انسانی کے ہر طالب علم اور نور ایمانی کے ہر متلاشی کے لیے صرف رسول صلی اللہ علیہ وآلہ وسلم کی سیرت ، ہدایت کا نمونہ اور نجات کا ذریعہ ہے ۔ محمد رسول اللہ صلی اللہ علیہ وآلہ وسلم کا وجود مبارک ایک آفتاب عالم تاب تھا جس سے اونچے پہاڑ ، ریتلے میدان، بہتی نہریں، سر سبز کھیت ، اپنی اپنی صلاحیت اور استعداد کے مطابق تابش اور نور حاصل کرتے تھے یا ابر باراں تھا ، جو پہاڑ اور جنگل ، میدان اور کھیت ، ریگستان اور باغ ہر جگہ برستا تھا اور ہر ٹکڑا اپنی اپنی استعداد کے مطابق سیراب ہو رہا تھا قسم قسم کے درخت اور رنگارنگ پھول اور پتے جم رہے تھے اور اگ رہے تھے ۔ بادشاہ ہو یا گدا ، امیر ہو یا غریب، حاکم ہو یا محکوم ، قاضی ہو یا گواہ ، افسر ہو یا سپاہی ، استاد ہو یا شاگرد، عابد و زاہد ہو یا کاروباری ، غازی ہو یا شہید، توحید کا نور ، اخلاص کی رو قربانی کا ولولہ بخلق کی ہدایت اور راہنمائی کا جذبہ اور بالآخر ہر کام میں خدا کی رضا طلبی کا جوش ہر ایک کے اندر کام کر رہا تھا۔ اس لیے اعلان فرمایا کہ اگر تمھیں خدا کی محبت کا دعوی ہے ، تو آو میری پیروی کرو، اللہ بھی تم سے محبت کرے گا ۔"
اپنی مدد آپ,"خدا ان کی مدد کرتا ہے جو آپ اپنی مدد کرتے ہیں ۔ یہ ایک نہایت عمدہ اور آزمودہ مقولہ ہے۔ اس چھوٹے سے فقرے میں انسانوں کا اور قوموں کا اور نسلوں کا تجربہ جمع ہے ۔ایک شخص میں اپنی مدد کرنے کا جوش اس کی سچی ترقی کی بنیاد ہے اور جبکہ یہ جوش بہت سے شخصوں میں پایا جاے تو وہ قومی ترقی اور قومی طاقت اور قومی مضبوطی کی جڑ ہے ۔ جبکہ شخص کے لیے یا کسی گروہ کے لیے کوئی دوسرا کچھ کرتا ہے تو اس شخص میں سے یا اس گروہ میں سے وہ جوش اپنی آپ مدد کر نے کا کم ہو جا تا ہے اور ضرورت اپنی آپ مدد کرنے کی اس کے دل سے مٹتی جاتی ہے اور اس کے ساتھ غیرت جو ایک نہایت عمدہ قوت انسان میں ہے اور اسی کے ساتھ عزت جو اصلی چمک دمک انسان کی ہے ازخود جاتی رہتی ہے اور جبکہ ایک قوم کی قوم کا حال ہوتو وہ ساری قوم دوسری قوموں کی آنکھ میں ذلیل اور بےعزت ہو جاتی ہے۔ یہ ایک نیچر کا قاعدہ ہے کہ جیسا مجموعہ قوم کی چال چلن کا ہوتا ہے۔ یقینی اسی کے موافق اس کے قانون اور اسی کے مناسب حال گورنمنٹ ہوتی ہے ۔ جس طرح کہ پانی خود اپنی پنسال میں آ جاتا ہے ، اس طرح عمدہ رعایا پر عمدہ حکومت ہوتی ہے اور جاہل و خراب و ناتربیت یافتہ رعایا پر ویسی ہی اکھڑ حکومت کرنی پڑتی ہے ۔ تمام تجربوں سے ثابت ہوا ہے کہ کسی ملک کی خوبی و عمدگی اور قدر و منزلت بہ نسبت وہاں کی گورنمنٹ کے عمدہ ہونے کے زیادہ تر اس ملک کی رعایا کے چال چلن ، اخلاق و عادت ،تہذیب و شائستگی پر منحصر ہے، کیونکہ قوم شخصی حالتوں کا مجموعہ ہے اور ایک قوم کی تہذیب درحقیقت ان مرد و عورت و بچوں کی شخصی ترقی ہے ، جن سے وہ قوم بنی ہے ۔ قومی ترقی مجموعہ ہے، شخصی محنت شخصی عزت شخصی ایمانداری شخصی ہمدردی کا ۔ اسی طرح قومی تنزل مجموعہ ہے شخصی سستی شخصی بےعزتی شخصی بےایمانی شخصی خودغرضی کا اور شخصی برائیوں کا۔ نا تہذیبی و بدچلنی و اخلاقی و تمدنی یا باہمی معاشرت کی بدیوں میں شمار ہوتی ہے، درحقیقت وہ خود اسی شخص کی آوارہ زندگی کا نتیجہ ہے ۔ اگر ہم چاہیں کہ بیرونی کوشش سے ان برائیوں کو جڑ سے اکھاڑ ڈالیں اور نیست و نابود کر دیں، تو یہ برائیاں کسی اور نئی صورت میں اس سے بھی زیادہ زورشور سے پیدا ہو جاویں گی ۔ جب تک شخصی زندگی اور شخصی چال چلن کی حالتوں کوترقی نہ کی جاوے ۔ اے میرے عزیز ہم وطنو ! اگر یہ راۓ صحیح ہے تو اس کا یہ نتیجہ ہے کہ قوم کی سچی ہمدردی اور سچی خیر خواہی کرو ۔ غور کرو کہ تمھاری قوم کی شخصی زندگی اور شخصی چال چلن کس طرح پر عمدہ ہو تاکہ تم بھی ایک معزز قوم ہو ۔ کیا جو طریق تعلیم و تربیت کا ، بات چیت کا وضع و لباس کا، سیر سپاٹے کا مشغل اشغال کا ،تمھاری اولاد کے لیے ہے ،اس سے ان کی شخصی چال چلن ، اخلاق و عادات ، نیکی و سچائی میں ترقی ہوسکتی جبکہ ہر شخص اور کل قوم خود اپنی اندرونی حالتوں سے آپ اپنی اصلاح کر سکتی ہے تو اس بات کی امید پر بیٹھے رہنا کہ بیرونی زور انسان کی یا قوم کی اصلاح و ترقی کرے کس قدر افسوس بلکہ نادانی کی بات ہے ۔ وہ شخص درحقیقت غلام نہیں ہے جس کو ایک خدا ناترس نے جو اس کا ظالم آقا کہلایا جاتا ہے خرید لیا ہے یا ایک ظالم اور خودمختار بادشاہ یا گورنمنٹ کی رعیت ہے بلکہ درحقیقت وہ شخص اصلی غلام ہے جو بداخلاقی ،خودغرضی ، جہالت اور شرارت کا مطیع اوراپنی خودغرضی کی غلامی میں مبتلا اور قومی ہمدردی سے بے پروا ہے ۔ وہ قومیں جو اس طرح دل میں غلام ہیں وہ بیرونی زوروں سے ، یعنی عمدہ گورنمنٹ یا عمدہ قومی انتظام سے آزاد نہیں ہو سکتیں جب تک کہ غلامی کی  دلی حالت دور نہ ہو۔ اصل یہ ہے کہ جب تک انسانوں میں یہ خیال ہے کہ ہماری اصلاح و ترقی گورنمنٹ پر یا قوم کے عمدہ انتظام پر منحصر ہے، اس وقت تک کوئی مستقل اور برتاؤ میں آنے کے قابل نتیجہ اصلاح وترقی کا قوم میں پیدانہیں ہوسکتا۔ گو کیسی ہی عمدہ تبدیلیاں گورنمنٹ یا انتظام میں کی جاویں ، وہ تبدیلیاں فانوس خیال سے کچھ زیادہ رتبہ نہیں رکھتیں ، جس میں طرح طرح کی تصویریں پھرتی ہوئی دکھائی دیتی ہیں ،مگر جب دیکھو تو کچھ بھی نہیں ۔ انسان کی قومی ترقی کی نسبت ہم لوگوں کے یہ خیال ہیں کہ کوئی خضر ملے ، گورنمنٹ فیاض ہو اور ہمارے سب کام کر دے ۔اس کے معنی ہیں کہ ہر چیز ہمارے لیے کی جاوے اور ہم خود نہ کریں ۔ یہ ایسا مسئلہ ہے کہ اگر اس کو ہادی اور رہنما بنایا جاوے تو تمام قوم کی دلی آزادی کو برباد کر دے اور آدمیوں کو انسان پرست بنا دے۔ حقیقت میں ایسا ہونا قوت کی پرستش ہے اور اس کے نتائج انسان کو ایسا ہی حقیر بنا دیتے ہیں جیسے کہ صرف دولت کی پرستش سے انسان حقیر و ذلیل ہو جاتا ہے ۔ بڑا سچا مسئلہ اور نہایت مضبوط جس سے زیادہ دنیا کی معزز قوموں نے عزت پائی ہے وہ اپنی آپ مدد کرنا ہے ۔ جس وقت لوگ اس کو اچھی طرح سمجھیں گے اور کام میں لاویں گے تو پھر خضر کو ڈھونڈنا بھول جاویں گے ۔ اوروں پر بھروسے اور اپنی مدد آپ، یہ دونوں اصول ایک دوسرے کے بالکل مخالف ہیں ۔ پچھلا انسان کی بدیوں کو برباد کرتا ہے اور پہلا خود انسان کو ۔ قومی انتظام یا عمدہ قوانین کے اجرا کی خواہش ، یہ بھی ایک قدیمی غلط خیال ہے ۔ سچا اصول وہ ہے جو ولیم ڈراگن نے ڈبلن کی نمائش گاہ دستکاری میں کہا تھا جو ایک بڑا خیرخواہ آئرلینڈ کا تھا ۔ اس نے کہا کہ جس وقت میں آزادی کا لفظ سنتا ہوں ، اسی وقت مجھ کو میرا ملک اور میرے شہر کے باشندے یاد آتے ہیں ۔ ہم اپنی آزادی کے لیے بہت سی باتیں سنتے آئے ہیں مگر میرے دل میں بہت بڑا مضبوط یقین ہے کہ ہماری محنت ، ہماری آزادی ہمارے اوپر منحصر ہے ۔ میں یقین کرتا ہوں کہ اگر ہم محنت کیے جاویں اور اپنی قوتوں کو ٹھیک طور پر استعمال کریں تو اس سے زیادہ ہم کو کوئی موقع یا آئندہ کی قوی توقع اپنی بہتری کے لیے نہیں ہے ۔ استقلال اور محنت کامیابی کا بڑا ذریعہ ہے ۔ اگر ہم ایک دلی ولولے اور محنت سے کام کیے جائیں گے تو مجھے پورا یقین ہے کہ تھوڑے زمانے میں ہماری حالت بھی ایک عمدہ قوم کی مانند آرام و خوشی و آزادی کی ہو جاوے گی ۔ انسان کی اگلی پشتوں کے حالات پر خیال کرنے سے معلوم ہوتا ہے کہ انسان کی موجودہ حالت انسانوں کے نسل درنسل کے کاموں میں ہے","خدا ان کی مدد کرتا ہے جو آپ اپنی مدد کرتے ہیں ۔ یہ ایک نہایت عمدہ اور آزمودہ مقولہ ہے۔ جس طرح کہ پانی خود اپنی پنسال میں آ جاتا ہے ، اس طرح عمدہ رعایا پر عمدہ حکومت ہوتی ہے اور جاہل و خراب و ناتربیت یافتہ رعایا پر ویسی ہی اکھڑ حکومت کرنی پڑتی ہے ۔ تمام تجربوں سے ثابت ہوا ہے کہ کسی ملک کی خوبی و عمدگی اور قدر و منزلت بہ نسبت وہاں کی گورنمنٹ کے عمدہ ہونے کے زیادہ تر اس ملک کی رعایا کے چال چلن ، اخلاق و عادت ،تہذیب و شائستگی پر منحصر ہے، کیونکہ قوم شخصی حالتوں کا مجموعہ ہے اور ایک قوم کی تہذیب درحقیقت ان مرد و عورت و بچوں کی شخصی ترقی ہے ، جن سے وہ قوم بنی ہے ۔ اے میرے عزیز ہم وطنو ! اگر یہ راۓ صحیح ہے تو اس کا یہ نتیجہ ہے کہ قوم کی سچی ہمدردی اور سچی خیر خواہی کرو ۔ کیا جو طریق تعلیم و تربیت کا ، بات چیت کا وضع و لباس کا، سیر سپاٹے کا مشغل اشغال کا ،تمھاری اولاد کے لیے ہے ،اس سے ان کی شخصی چال چلن ، اخلاق و عادات ، نیکی و سچائی میں ترقی ہوسکتی جبکہ ہر شخص اور کل قوم خود اپنی اندرونی حالتوں سے آپ اپنی اصلاح کر سکتی ہے تو اس بات کی امید پر بیٹھے رہنا کہ بیرونی زور انسان کی یا قوم کی اصلاح و ترقی کرے کس قدر افسوس بلکہ نادانی کی بات ہے ۔ وہ شخص درحقیقت غلام نہیں ہے جس کو ایک خدا ناترس نے جو اس کا ظالم آقا کہلایا جاتا ہے خرید لیا ہے یا ایک ظالم اور خودمختار بادشاہ یا گورنمنٹ کی رعیت ہے بلکہ درحقیقت وہ شخص اصلی غلام ہے جو بداخلاقی ،خودغرضی ، جہالت اور شرارت کا مطیع اوراپنی خودغرضی کی غلامی میں مبتلا اور قومی ہمدردی سے بے پروا ہے ۔ سچا اصول وہ ہے جو ولیم ڈراگن نے ڈبلن کی نمائش گاہ دستکاری میں کہا تھا جو ایک بڑا خیرخواہ آئرلینڈ کا تھا ۔ اس نے کہا کہ جس وقت میں آزادی کا لفظ سنتا ہوں ، اسی وقت مجھ کو میرا ملک اور میرے شہر کے باشندے یاد آتے ہیں ۔ انسان کی اگلی پشتوں کے حالات پر خیال کرنے سے معلوم ہوتا ہے کہ انسان کی موجودہ حالت انسانوں کے نسل درنسل کے کاموں میں ہے"
سر سید کے اخلاق و خصائل,"دوستوں اور مہمانوں سے ان کا دستر خوان بہت کم خالی ہوتا تھا۔ جس دن کوئی مہمان نہ ہوتا وہ کھانا کھاتے وقت بشاش نہ ہوتے تھے اور جس دن زیادہ مہمان ہوتے اس دن ان کے گھر عید ہوتی تھی ۔ کھانوں میں زیادہ تر تعدد اور تلوؤن نہیں ہوتا تھا مگر کھانا عموما عمدہ ہوتا تھا۔ اگر کسی موقع پر کھانا عمدہ نہیں ملتا تھا تو جیسا مل جاتا تھا خوشی سے بغیر ناک منہ چڑھائے سیر ہو کر کھا لیتے تھے۔ فصل کی ترکاریاں اور خصوصا آم اور خربوزے نہایت مرغوب تھے ۔ سنا ہے کہ پہلے خوراک زیادہ تھی مگر بڑھاپے میں بہت گھٹ گئی تھی ، البتہ بعد کھانا کھانے کے کوئی پاؤ پاؤ سیر دودھ دونوں وقت بلا ناغہ پی لیتے تھے ۔ ظرافت اور خوش طبعی ان کی جبلت میں داخل تھی مگر جس طرح ان کی اور باتوں میں بناوٹ نہ تھی اسی طرح ظرافت اور خوش طبعی میں مطلق تصنع نہ تھا۔ تحریر میں ، تقریر میں ، بات چیت میں جو لطیفہ یا شوخی ان کو سوجھ جاتی تھی اگرچہ کیسی ہی شرم و حجاب کی بات ہو ان سے ضبط نہ ہوسکتی تھی مگر ہر ایک امر کے بیان کرنے کا خدا نے ایسا سلیقہ دیا تھا کہ کوئی بات تہذیب کی حد سے متجاوز نہ ہونے پاتی تھی ۔ مطالعہ کی عادت ابتدا سے ان کی رفیق کار رہی ۔ سر سید کا مطالعہ نہ صرف دل بہلانے یا عبارت کا لطف اٹھانے کے لیے ہوتا تھا اور نه کتاب دانی کی غرض سے جیسا کہ مدرس اور طلبہ کتاب کے ایک ایک لفظ اور جملے اور تراکیب پر غائز نظر کرتے ہیں بلکہ ان کا مطلب صرف مصنف کے خیالات سے اطلاع حاصل کرنا ہوتا تھا ۔ جو بات کتاب میں ان کے کام کی ہوتی تھی اس پر پنسل سے نشان کر دیتے تھے اوراگر کوئی مضمون کسی اخبار میں کام کا ہوتا تھا اس ورق کو الگ کر کے اپنے اخبار کی فائل میں جو ہر وقت سامنے رکھا رہتا تھا چسپاں کر دیتے تھے ۔ خطوں کا جواب دینے میں وہ نہایت فیاض تھے۔ جو خط پانی پت سے علی گڑھ بھیجا جاتا ہے اگر وہاں پہنچتے ہی اس کا جواب لکھا جاۓ تو تیسرے دن وہاں سے جواب آ جاتا ہے ۔ مجھے یاد نہیں پڑتا کہ میرے خط کا جواب چوتھے دن آیا ہو یا بالکل نہ آیا ہو ۔ جب کہ ان کا برتاؤ ہم لوگوں کے ساتھ یہ تھا تو دیکھنا چاہیے کہ اپنے خاص دوستوں اور ہم سروں اور ہم رتبہ لوگوں کے ساتھ کیسا ہو گا ۔ محنت اور جفاکشی کی قابلیت بھی سر سید کے خاص اوصاف میں سے تھی  ۔ قطع نظر اس کے کہ ابتدا سے ان کو کام کرنے کی عادت رہی ان کے قوی میں فطرتا مشکلات کے برداشت کرنے اور کسی کام سے ہمت نہ ہارنے کی لیاقت اور استعداد رکھی گئی تھی اور ظاہر ان کی غیرمعمولی ذہانت بھی ان کے دائمی غوروفکر اور دماغی محنت کا نتیجہ تھی کیونکہ بچپن میں جیسا کہ خود سر سید کے بیان سے معلوم ہوا ہے وہ بااعتبار ذہانت وجودت کے اپنے ہم چشموں میں کچھ زیادہ امتیاز نہ رکھتے تھے مگر چونکہ انھوں نے اپنے تمام قوی سے جو خدا تعالی نے ان کے نفس میں و دیعت کیے تھے پورا پورا کام لیا تھا اور اس لیے ان کے ذہن و حافظہ اور نقل سب کو جلا ہوگئی تھی ۔ ولایت میں خطبات احمدیہ کے لکھنے میں انھوں نے ڈیڑھ برس برابر ایسی محنت شاقہ کی جس سے آخر کاران کے پاؤں میں ایک مرض پیدا ہو گیا جو اخیر دم تک زائل نہیں ہوا ۔ جس زمانے میں سائینٹیفیک سوسائٹی کا مکان بنوا رہے تھے سخت گرمی کا موسم تھا۔ شام تک لو چلتی تھی اور کچہری سے آ کر خس کی ٹی اور پنکھا چھوڑ کر سیدھے سوسائٹی پہنچتے تھے اور عصر اور مغرب کی نمازیں وہیں پڑھتے تھے۔ وہ ہمیشہ جب کام سے خالی ہوتے تھے دل لگی اور دوستوں کی صحبت سے اپنے دل کو خوش کرتے تھے ۔ بچوں سے، بوڑھوں سے ، جوانوں سے، دوستوں سے، ملازموں سے ہنسی اور چہل کیے بغیر نہ رہ سکتے تھے۔ یہی زندہ دلی تھی جو ان سے سخت محنت کراتی تھی اور تھکان اور ماندگی اور ملال و کلال کو بھی پاس نہ آنے دیتی تھی ۔ بعض اوقات ان کے ماتحت یا ملازم جن سے بے تکلفی تھی ان کو ایسا جواب دیتے تھے جس سے انھیں شرمندہ ہونا چاہیے تھا مگر وہ بھی برا نہ مانتے تھے بلکہ خوب قہقہے لگاتے تھے اور خوش ہوتے تھے ۔ غرضیکہ سر سید نے تابمقدور کبھی رنج و غم کو پاس نہیں آنے دیا ۔ بیرون جات میں ،آبادی میں ، جنگل میں ، جہاں کہیں ہوۓ انھوں نے اپنی خوشی اور دل لگی کا کچھ سامان ضرور مہیا کر لیا۔ وہ اپنی باتوں سے نہ صرف بڑوں کو بلکہ بچوں کو بھی تسخیر کر لیتے تھے، یہاں تک کہ جو وحشت بچوں کو بڑے بوڑھوں کی صحبت سے ہوتی تھی وہ ان میں باقی نہ رہی تھی ۔ راست بازی اور وہ تمام اوصاف جو ایک راست باز آدمی میں ہونے ضروری ہیں ، جیسے صدق مؤدت جمیت ، دلیری اور آزادی وغیرہ اس شخص کی خصوصیات میں سے تھے ۔اس شخص نے اگر سچ پوچھیے تو اپنی آزادانہ تحریروں سے اردو لٹریچر میں آزادی اور سچائی کی بنیاد ڈال دی ۔اس نے لوگوں کو مجبور کیا کہ بات کہنے میں کسی کی طعن و ملامت سے نہ ڈریں ۔ جو بات اس کو حق معلوم ہوئی ، اس کے کہنے میں کبھی اس بات کا خیال نہیں کیا کہ دنیا میں کوئی دوسرا شخص بھی اس بات میں اس کے ساتھ اتفاق کرنے والا ہے یا نہیں ۔ سر سید کو کوئی بات اس سے زیادہ شاق نہیں گزرتی تھی کہ ان پر راست بازی کے خلاف کوئی الزام لگایا جاۓ کہ یہ شخص فی الواقع راست بازی کو اپنا دین و ایمان سمجھتا تھا ۔ سر سید جیسے خود راست باز تھے اس طرح راست بازوں کی دل سے قدر کرتے تھے ۔ دوسرے محبت اور التفات کا مادہ سر سید میں معمولی آدمیوں سے بہت زیادہ تھا اور اسی لیے ان کے تمام تعلقات میں محبت کا ظہور بدرجۂ غایت پایا جاتا ہے ۔ سر سید کو ہمیشہ اپنے کنبے کے ساتھ حد سے زیادہ لگا رہا ہے ۔ بھائی کی موت کا صدمہ ان کو بیس برس نہیں بھولا۔ سنا ہے کہ ان کے عزیز ان کے سامنے بھائی کا ذکر اس لیے نہیں کرتے ہیں کہ ان کا داغ تازہ ہو جاۓ گا۔ بہت مدت کے بعد ان کی بھتیجی کے منہ سے باپ کا کچھ ذکر نکل گیا تھا۔ سر سید کی حالت ایسی غیر ہوگئی کہ گویا آج ہی بھائی کا انتقال ہوا ہے ۔ اپنی والدہ کے ساتھ جیسی ان کو وابستگی تھی ایسی بہت ہی کم سنی گئی ہے اور جیسی کہ وہ جوانی میں اطاعت و فرمانبرداری کرتے تھے اور ان کے غصے اور خفگی کو برداشت کرتے تھے، اس طرح بچے بھی اپنے ماں باپ کا کہا نہیں مانتے۔ اپنے وطن کے ساتھ ہرشخص کو عموما الفت و موانست ہوتی ہے ۔ مگر سر سید کی محبت اپنے وطن کے ساتھ عجیب طرح کی تھی ۔ گو بظاہر سر سید نے دلی ہمیشہ کے لیے چھوڑ دی تھی ۔ان کے آرٹیکلوں میں یا انچوں اور لیکچروں میں یا پرائیویٹ خطوں میں جہاں کہیں دلی کا ذکر آ گیا ہے ان کا دل امڈے بغیر نہیں رہا۔ اگر غور کر کے دیکھا جاۓ تو سر سید کے دل میں قوم کی بھلائی کا خیال اور قومی ہمدردی کا جوش زیادہ تر دلی ہی کی تباہی اور بربادی نے پیدا کیا۔ سر سید جیسے ذکی الحیس آدمی کے لیے یہ انقلاب ایک تازیانہ تھا ۔ دلی کا سناٹا دیکھ کر ایسی چوٹ ان کے دل پر کی جو رفتہ رفتہ اور آخر کار ناسور بن گئی ۔ جو برتاؤ سر سید کا دوستوں کے ساتھ تھا وہ اس زمانے کے دوستوں سے بہت نرالا تھا۔ جہاں تک ان کا حال دیکھا گیا ، ان کی خوشی بلکہ ان کی زندگی کا مدار صرف دو چیزوں پر معلوم ہوتا تھا۔ کام اور دوستوں کی ملاقات سے ان کو شاید ہی کبھی ایسی خوشی ہوتی ہو جیسے اپنے خالص اور مخلص دوستوں سے مل کر ہوتی تھی ۔ وہ فی الواقع دوستوں کو زندگی کا ایک عنصر سمجھتے تھے۔ نواب محسن الملک نے ایک موقع پر سر سید کا ذکر خیر کرتے وقت کہا کہ میں نے کسی شخص کی ذات میں اس قدرخوبیاں جمع نہیں دیکھیں ۔ میری ان سے پہلی ملاقات ۱۸۶۱ء میں ہوئی تھی ۔ اس وقت سے آج تک ایک بات بھی ان میں ایسی نہیں دیکھی جس کو برا کہ سکوں ۔ اس شخص کی سچی محبت اور وفاداری دنیا میں کہیں نہیں دیکھی ۔البتہ کتابوں میں بہت کچھ لکھا دیکھا ہے ۔ یہی وجہ ہے کہ نہ بھائی سے اس قدر ہوسکی ہے اور نہ باپ سے جیسی کہ اس شخص کی محبت خدا نے ڈال دی ہے ۔ ان کا قول تھا کہ دوستی کے آگے رشتہ و قرابت کی کچھ حقیقت نہیں ۔ اس جبلی مہر و محبت کا مقتضا تھا کہ وہ اپنے رفیقوں اور نوکروں اور لگے بندھوں کو تا بمقدورعمر بھر اپنے ساتھ نباہنا چاہتے تھے۔ جس شخص کے قدم ان کے ہاں جم گئے پھر نہ وہ اس کو اپنے پاس سے جدا کرنا چاہتے تھے اور نہ وہ ان سے جدا ہونا چاہتا تھا۔ اول تو وہ کسی کی شکایت سنتے نہ تھے اور اگر کوئی کسی ملازم کی کوئی شکایت کرتا تھا تو اس کا کچھ اثر نہ ہوتا تھا۔ ان کے ایک قدیم ملازم کی لوگوں نے ان سے بارہا شکایت کی مگر وہ کسی طرح ان کے دل سے نہ اترا ۔ ہمیشہ ان کا معتمدعلیہ اور سفر و حضر میں ان کے ہمراہ رہا اور آخر انھیں کی رفاقت میں مر گیا ۔ سیر چشمی اور فراخ حوصلگی سر سید کے خاص اوصاف میں سے تھے ۔ انھوں نے اپنی کمائی سے نہ بھی مال جمع کرنے کا ارادہ کیا اور نہ اولاد کے لیے کوئی جائیداد خریدی بلکہ جو کچھ کھایا اس کو یا اپنی ضروری آسائش اور سچی عزت اور نیک نامی کے ذرائع میں صرف کیا یا کنبے کی خبر گیری ،مستحقوں کی امداد ، اولاد کی تعلیم ، ملک اور قوم کی بھلائی اور مذہب کی حمایت میں اٹھایا ۔ ابتدا سے ان کا یہ حال رہا کہ جس کام کی لہران کے دل میں اٹھی ، اس پر رو پیا صرف کرنے میں انھوں نے بھی پس و پیش نہیں کیا ۔ وہ اپنے کھانے ، پہننے کے اخراجات میں تنگی کر سکتے تھے اور کرتے تھے مگر اپنے شوق کے کاموں میں انھوں نے بھی مضائقہ نہیں کیا ۔ جس کتاب کی ان کو تلاش ہوئی اگر وہ بیس گنی قیمت پر بھی ملی تو اس کو لیے بغیر نہیں چھوڑا ۔ مستحقوں کی امداد و دستگیری کرنے کی بھی ان کی نسبت بے شمار مثالیں سننے میں آئی ہیں ۔ سر سید کی جو انمردی اور فیاضی صرف اسی میں محدود تھی بلکہ ان کی مثال ایک پھلدار درخت کی سی تھی جو اپنے پھل سے، اپنے سائے سے اور اپنی لکڑی سے غرض کہ ہر طرح سے مخلوق کو فائدہ پہنچاتا ہے ۔ غریب پیشہ وروں اور مزدوروں کے ساتھ جو فیاضانہ برتاؤ اس شخص کا تھا اس کا ایک ادنی ثبوت یہ ہے کہ جب سے وہ مستقل طور علی گڑھ میں مقیم ہوئے مزدوروں کی مزدوری اور گاڑیوں کا کرایہ پہلے کی نسبت زیادہ ہو گیا ۔ وہ ہمیشہ لوگوں کو ان کی توقع اور حو صلے سے بہت زیادہ دیتے تھے اور جہاں کہیں ان کا رہنا ہوا یہ لوگ ان کے نہایت شکرگزار رہے ۔ سر سید کے ایک دوست ایک زمانے میں ان کے خانگی اخراجات کا حساب لکھا کرتے تھے ۔ان کا بیان ہے کہ جب مہینہ ختم ہوا میں تمام اخراجات کا مختصر گوشوارہ بنا کر ان کو دکھانے کے لیے لے گیا ۔ سر سید نے کہا بس مجھے دکھانے کی کوئی ضرورت نہیں ۔ یونہی چلنے دو ۔ میں دیکھوں گا تو ناحق میرے دل کو صدمہ ہوگا حق یہ ہے کہ جو شخص رات دن اوروں کی اصلاح و فلاح میں رہے گا وہ اپنے خانگی انتظام کی طرف کیونکر متوجہ ہوسکتا ہے ۔ مخالفوں اور دشمنوں کی برائیوں کا قتل کرنا اور بھی ان سے انتقام لینے کا ارادہ نہ کرنا یہ بھی سر سید کے ان اوصاف میں سے تھا جو ان کی ذات کے ساتھ مخصوص تھے ۔اگرچہ سر سید فطرتا نہایت عالی ظرف اور عالمی حوصلہ پیدا ہوۓ تھے اور عفو و اغماض ان کی سرشت میں داخل تھا مگر ان کی ابتدائی روک ٹوک اور حسن ترتیب سے یہ تمام ملکات ان کی طبیعت میں اور زیادہ راسخ ہو گئے تھے ۔ نیک اور عاقل ماں نے بیٹے کے دل میں یہ بات ڈالی تھی کہ سب سے بہتر تو یہ ہے کہ بروں کی برائی سے بالکل درگزر کی جاۓ اور اگر بدلہ ہی لینے کا خیال ہو تو اس بڑے اور زبردست انتقام لینے والے کے انصاف پر چھوڑ دینا چاہیے ۔ اس نے لڑکپن میں یہ سبق پڑھایا تھا کہ برائی کرنے والوں کے ساتھ برائی کرنا خود اپنے آپ کو ویسا ہی بنانا ہے ۔ سر سید کو اس وجہ سے کہ وہ مسلمانوں کی دنیوی ترقی کے لیے کوشش کرتے تھے، امرا سے ملتے تھے، حاکمان وقت سے میل جول رکھتے تھے اور دنیا داروں کی سی زندگی بسر کرتے تھے، کہا جا سکتا تھا کہ وہ دنیادار ہیں لیکن ان کی حالت پر نظر کرنے سے بہ مشکل ان کو عرفی معنوں میں دنیادار کہ سکتے تھے ۔ یہ شخص اپنے فرائض کے سوا جن کو وہ اپنے اوپر لازم سمجھتا تھا، درحقیقت کسی چیز سے تعلق نہ رکھتا تھا ۔ باوجود وہ قطعی مایوسی کے جو اس کو مسلمانوں کی طرف سے تھی اور جس کو وہ اکثر پرائیویٹ محبتوں میں نہایت افسوس کے ساتھ ظاہر کرتا تھا اس کی کوششیں آخر دم تک برابر جاری رہیں ۔ اور اسی کی ہمت اور اسی کا حوصلہ تھا جو اس کی ذات پرختم ہو گیا۔ وہ ان لوگوں میں سے نہ تھا جو لوگوں کو دنیا سے نفرت دلاتے ہیں اور خود مال و دولت جمع کرتے ہیں بلکہ وہ شخص تھا جو ایک امید موہوم پر کہ شاید قوم دنیوی ذلت سے نکلے ،اپنا دھن تن من سب قوم پر قربان کر گیا۔","دوستوں اور مہمانوں سے ان کا دستر خوان بہت کم خالی ہوتا تھا۔ جس دن کوئی مہمان نہ ہوتا وہ کھانا کھاتے وقت بشاش نہ ہوتے تھے اور جس دن زیادہ مہمان ہوتے اس دن ان کے گھر عید ہوتی تھی ۔ ولایت میں خطبات احمدیہ کے لکھنے میں انھوں نے ڈیڑھ برس برابر ایسی محنت شاقہ کی جس سے آخر کاران کے پاؤں میں ایک مرض پیدا ہو گیا جو اخیر دم تک زائل نہیں ہوا ۔ جس زمانے میں سائینٹیفیک سوسائٹی کا مکان بنوا رہے تھے سخت گرمی کا موسم تھا۔ شام تک لو چلتی تھی اور کچہری سے آ کر خس کی ٹی اور پنکھا چھوڑ کر سیدھے سوسائٹی پہنچتے تھے اور عصر اور مغرب کی نمازیں وہیں پڑھتے تھے۔ غرضیکہ سر سید نے تابمقدور کبھی رنج و غم کو پاس نہیں آنے دیا ۔ بیرون جات میں ،آبادی میں ، جنگل میں ، جہاں کہیں ہوۓ انھوں نے اپنی خوشی اور دل لگی کا کچھ سامان ضرور مہیا کر لیا۔ میری ان سے پہلی ملاقات ۱۸۶۱ء میں ہوئی تھی ۔ غریب پیشہ وروں اور مزدوروں کے ساتھ جو فیاضانہ برتاؤ اس شخص کا تھا اس کا ایک ادنی ثبوت یہ ہے کہ جب سے وہ مستقل طور علی گڑھ میں مقیم ہوئے مزدوروں کی مزدوری اور گاڑیوں کا کرایہ پہلے کی نسبت زیادہ ہو گیا ۔ وہ ان لوگوں میں سے نہ تھا جو لوگوں کو دنیا سے نفرت دلاتے ہیں اور خود مال و دولت جمع کرتے ہیں بلکہ وہ شخص تھا جو ایک امید موہوم پر کہ شاید قوم دنیوی ذلت سے نکلے ،اپنا دھن تن من سب قوم پر قربان کر گیا۔"
ابوالقاسم زهراوی,"اندلس کی اسلامی سلطنت کے بعض نامور سائنس دان بلاشبہ اپنے اپنے فن میں مہارت تامہ رکھتے تھے لیکن اس دور کی سب سے عظیم شخصیت ، جس کے کمال کا لوہا صدیوں تک اہل مغرب مانتے رہے ، ابوالقاسم خلف بن عباس زھراوی ہے ۔ سپین کے مشہور حکمران عبدالرحمان الناصر نے اپنے دارالسلطنت قرطبہ سے چار میل کے فاصلے پر ایک عظیم الشان محل تعمیر کروایا تھا اور اس کا نام اپنی ملکہ زھرا کے نام پر قصر زھرا رکھا تھا۔ رفتہ رفتہ اس قصر کے گرد اعیان سلطنت اور دوسرے لوگوں نے اپنے مکان بنا لیے اور وہاں ایک علیحدہ شہر بس گیا جو الزھرا کے نام سے موسوم ہوا ۔ یہی ذیلی شہر ابوالقاسم خلف بن عباس کا مرز بوم تھا اور اسی شہر کی نسبت سے زھراوی کا لقب اس کے نام کا جزو بن گیا ہے ۔ ابوالقاسم زھراوی کے آبا و اجداد اندلس ہی کے رہنے والے تھے ۔ اس کی ولادت ۹۳۶ء میں عبدالرحمان الناصر ہی کے عہد میں ہوئی جو شاہان اندلس میں آٹھواں فرمانروا تھا ۔ اس کے عہد میں اندلس کا دارالسلطنت قرطبہ عروج پر پہنچا ہوا تھا۔ چنانچہ اس کی شان و شوکت کا اندازہ اس امر سے ہوسکتا ہے کہ اس میں تین ہزار آٹھ سو مسجدیں ، ساٹھ ہزار سربفلک عمارتیں ، عام لوگوں کے دو لاکھ مکانات ، آٹھ ہزار دکانیں اور سات سو حمام تھے۔ قرطبہ کی آبادی دس لاکھ باشندوں پر مشتمل تھی جس میں پچاس سرکاری ہسپتال موجود تھے ۔ قرطبہ کی شاہی لائبریری میں دو لاکھ سے زائد کتابیں تھیں ۔ قرطبہ یونیورسٹی اس زمانے میں مغرب کی عظیم ترین یونیورسٹی تھی جہاں مختلف مضامین کے جلیل القدر علما تعلیم و تدریس اور تحقیق و تالیف میں مصروف رہتے تھے۔ یہی وہ ماحول تھا جس میں ابوالقاسم زھراوی نے اپنا لڑکپن اور جوانی گزاری ۔اس کے کمال فن کو دیکھ کر یہی اندازہ آسانی سے کیا جاسکتا ہے کہ اس نے اس علمی ماحول سے پورا فائدہ اٹھایا اور طب میں ، جو اس کا خاص مضمون تھا، کامل دست گاہ حاصل کی ۔ اپنی تعلیم کی تکمیل کے بعد وہ قرطبہ کے شاہی شفا خانے کے ساتھ منسلک ہو گیا اور یہاں اس نے اس عملی تحقیق کا آغاز کیا جس نے تھوڑے ہی عرصے میں اس کو جدید علم الجراحت کا موجد اور اپنے زمانے کا سب سے بڑا سرجن بنا دیا ۔ موجودہ زمانے میں علم علاج کے جو دو طریقے یعنی علاج بالدوا ( میڈیسن ) اور علاج بالجراحت ( سرجری ) ہسپتالوں میں مروجہ ہیں ، ان کے متعلق یہ خیال عام ہے کہ اگرچہ مغربی طب ، یعنی ایلو پیتھی دیسی طب ہی کا چربہ ہے ، مگر جراحت ، یعنی سرجری خاص مغربی ڈاکٹروں کی چیز ہے جس میں کوئی ان کا ہمسر نہیں ہے ۔ لیکن اس خیال کے پھیلنے کی وجہ محض یہ ہے کہ ہمارے عوام اسلامی دور کے عظیم سرجن ابوالقاسم زھراوی کے نام اور اس کے کارناموں سے واقف نہیں ، ورنہ یہ حقیقت ہے کہ زھراوی ہی وہ عظیم شخصیت ہے جس نے اہل یورپ کو سرجری کے فن سے روشناس کرایا ۔ زھراوی عربی زبان کا لفظ ہے ۔اسے زہراوی بھی لکھتے ہیں ۔ لکھنے کے یہ دونوں انداز درست ہیں ۔ ابوالقاسم الزهراوی سرجری میں جو نادر آپریشن انجام دیتا تھا، اپنے روز افزوں تجربے سے اس فن میں جونئی نئی راہیں دریافت کرتا تھا ، آپریشن کرنے کے لیے اپنی نگرانی میں جو نئے نئے آلات بنواتا تھا ، ان سب کی تفصیل وہ احاطہ قلم میں لاتا جا تا تھا، یہاں تک کہ اس کے قلم سے عملی سرجری پر ایک بیگانہ روزگار تصنیف ظہور میں آگئی جو صدیوں تک یورپ کی یونیورسٹیوں میں سرجری کی واحد معیاری کتاب کے طور پر داخل درس رہی ۔ زھراوی کی اس کتاب کا نام  تعریف ہے ۔ یہ پوری کتاب تو علم علاج کی دونوں شاخوں طب یعنی میڈیسن اور جراحت یعنی سرجری پرمشتمل ہے لیکن اس کا سب سے اہم حصہ سرجری کا ہے ۔ اس کی وجہ یہ ہے کہ اس سے پہلے طب یعنی میڈیسن پر تو عربی میں بہت سی کتابیں لکھی جا چکی تھیں لیکن جراحت یعنی سرجری پر اعلی معیار کی پہلی مفصل کتاب تصریف کا ذکر آتا ہے تو اس سے تعریف لینی سرجری کی کتاب ہی مراد ہوتی ہے ۔ تصریف تین بڑے حصوں میں منقسم ہے۔ اس کا پہلا حصہ داغ دینے کے متعلق ہے جو ازمنہ وسطی تک بعض امراض کے علاج میں برتا جاتا تھا ۔ تصریف کے دوسرے اور تیسرے حصے میں عملی جراحت کا بیان ہے اور یہی اس کتاب کے اہم ترین حصے ہیں ۔ ان میں دانت نکالنے ، آنکھوں کا آپریشن کرنے حلق کا کوا کاٹنے ، مثانے میں سے پتھری نکالنے، بواسیر کے مسوں کو کاٹنے ، خنازیر کا آپریشن کرنے ،ٹوٹی ہڈی کو جوڑنے اترے ہوۓ جوڑوں کو چڑھانے ، ماؤف عضو کو کاٹنے اور ہر قسم کے پھوڑوں کو چیرنے کی تفصیلات دی گئی ہیں ۔ مختصر یہ کہ جراحت میں ۹۰ فیصد جن اعمال سے ایک سرجن کو سابقہ پڑتا ہے ان میں سے کسی کی تفصیل اس تصنیف میں چھوٹ نہیں گئی ۔ ان اعمال جراحت کے لیے جن آلات کی ضرورت ہوتی ہے ، ان کی تشریح نہایت خوبصورت تصاویر سے کی گئی ہے ۔ ان آلات میں قاثاطیر ، یعنی پیشاب خارج کرنے کا آلہ ، مقاماع الاسنان ، یعنی دانت نکالنے کا آلہ محقن یعنی انیما کرنے کا آلہ مختلف قسم کے نشتر ، قینچی ، آری ، سرجنوں کی سلائی ، زخموں کے سینے کے لیے مختلف شکل کی سوئیاں بھی شامل ہیں ۔ان میں سے ہر آلے کی ساخت تصویر کی مدد سے اور طریق استعمال الفاظ کے ذریعے سمجھایا گیا ہے ۔ تصریف سے پہلے جراحی پرنہ اتنے پاۓ کی کوئی کتاب لکھی گئی تھی اور نہ علم جراحت کے متعلق اتنی خوبصورت تصاویر شائع کی گئی تھیں ۔  تصریف کی نمایاں خصوصیات میں فاضل مصنف نے اس میں جا بجا اپنے تجربات کی روشنی میں سرجری کے متعلق ایسی تصریحات کی ہیں جن سے طبی دنیا اس سے پہلے بےخبر تھی۔ زھراوی کا طرز بیان عام فہم اور زبان سادہ ہے ۔ وہ جس موضوع پر قلم اٹھاتا ہے اس کے تمام رموز اس خوبی سے بیان کرتا ہے کہ قاری کے لیے کسی قسم کا الجھاؤ باقی نہیں رہتا۔ پھر بعض دیگر طبی مصنفوں کی طرح وہ فلسفیانہ موشگافیوں میں نہیں الجھا بلکہ اپنے فن کے عملی پہلوؤں کو سامنے رکھتا ہے اور صرف انھی امور کی توضیح کرنا ضروری خیال کرتا ہے جو عملی افادیت کے حامل ہوں ۔ اہل مغرب ، جو مسلمانوں کے ناموں کو بگاڑنے میں خاص مہارت رکھتے ہیں ، ابوالقاسم زھرادی کو ابوالکاس ، البوکاس اور الزھراویس کے ناموں سے یاد کرتے ہیں ۔ یورپ میں ازمنہ وسطی سے لے کر اٹھارویں صدی تک کے تمام مغربی مصنف ، جنھوں نے سرجری پر کتابیں لکھی ہیں ،ابوالقاسم زھراوی کی فنی قابلیت کے معترف ہیں اور جابجا اس کی کتاب سے حوالے دیتے ہیں ۔ ان میں سے بعض نے تو صاف طور پر اس امر کا اظہار کیا ہے کہ فن جراحت میں زھراوی ایک استاد کامل کی حیثیت رکھتا ہے اور اہل یورپ نے ابتدا سرجری میں جو کچھ حاصل کیا ہے وہ صرف زھراوی ہی کی بدولت ہے ۔ زھراوی کی کتاب تصریف صدیوں تک یورپ کی تمام بڑی بڑی یونیورسٹیوں میں داخل درس رہی اور مغرب کے سرجن اس کتاب کے مندرجات کو سند کے طور پر پیش کر تے رہے ۔ تصریف کا لاطینی ترجمہ سب سے پہلے وینس سے ۱۴۹۷ء میں شائع ہوا ۔ اس کے بعد اس کا لاطینی ایڈیشن ، جس میں عربی کتاب کی اصل تصویر میں بھی نہایت آب و تاب سے چھاپی گئی تھیں ، ۱۵۴۱ء میں باسل میں طبع ہوا ۔ باسل ایڈیشن کی سب سے بڑی خوبی یہ تھی کہ اس میں اصل عربی کتاب اور اس کا لاطینی ترجمہ دونوں ایک ہی جلد میں شامل تھے ۔ یورپ میں اس کتاب کی مقبولیت انیسویں صدی کے آخر تک بھی باقی تھی ۔ چنانچہ ایک فرانسیسی ڈاکٹر لی کارک نے ۱۸۸۱ء میں التصریف کو فرانسیسی زبان میں منتقل کیا اور دیباچے میں اس کتاب کو سرجری کا ایک نادر شاہکار قرار دیا۔ یورپ کے فضلا نے التصریف کو اپنی زبانوں میں منتقل کرنے ہی پر اکتفا نہیں کیا بلکہ ان میں سے بعض نے اس کتاب پر شرحیں بھی لکھی تھیں ۔","اندلس کی اسلامی سلطنت کے بعض نامور سائنس دان بلاشبہ اپنے اپنے فن میں مہارت تامہ رکھتے تھے لیکن اس دور کی سب سے عظیم شخصیت ، جس کے کمال کا لوہا صدیوں تک اہل مغرب مانتے رہے ، ابوالقاسم خلف بن عباس زھراوی ہے ۔ اس کی ولادت ۹۳۶ء میں عبدالرحمان الناصر ہی کے عہد میں ہوئی جو شاہان اندلس میں آٹھواں فرمانروا تھا ۔ اپنی تعلیم کی تکمیل کے بعد وہ قرطبہ کے شاہی شفا خانے کے ساتھ منسلک ہو گیا اور یہاں اس نے اس عملی تحقیق کا آغاز کیا جس نے تھوڑے ہی عرصے میں اس کو جدید علم الجراحت کا موجد اور اپنے زمانے کا سب سے بڑا سرجن بنا دیا ۔ ابوالقاسم الزهراوی سرجری میں جو نادر آپریشن انجام دیتا تھا، اپنے روز افزوں تجربے سے اس فن میں جونئی نئی راہیں دریافت کرتا تھا ، آپریشن کرنے کے لیے اپنی نگرانی میں جو نئے نئے آلات بنواتا تھا ، ان سب کی تفصیل وہ احاطہ قلم میں لاتا جا تا تھا، یہاں تک کہ اس کے قلم سے عملی سرجری پر ایک بیگانہ روزگار تصنیف ظہور میں آگئی جو صدیوں تک یورپ کی یونیورسٹیوں میں سرجری کی واحد معیاری کتاب کے طور پر داخل درس رہی ۔ زھراوی کی اس کتاب کا نام  تعریف ہے ۔ ان میں دانت نکالنے ، آنکھوں کا آپریشن کرنے حلق کا کوا کاٹنے ، مثانے میں سے پتھری نکالنے، بواسیر کے مسوں کو کاٹنے ، خنازیر کا آپریشن کرنے ،ٹوٹی ہڈی کو جوڑنے اترے ہوۓ جوڑوں کو چڑھانے ، ماؤف عضو کو کاٹنے اور ہر قسم کے پھوڑوں کو چیرنے کی تفصیلات دی گئی ہیں ۔ مختصر یہ کہ جراحت میں ۹۰ فیصد جن اعمال سے ایک سرجن کو سابقہ پڑتا ہے ان میں سے کسی کی تفصیل اس تصنیف میں چھوٹ نہیں گئی ۔ تصریف کا لاطینی ترجمہ سب سے پہلے وینس سے ۱۴۹۷ء میں شائع ہوا ۔ اس کے بعد اس کا لاطینی ایڈیشن ، جس میں عربی کتاب کی اصل تصویر میں بھی نہایت آب و تاب سے چھاپی گئی تھیں ، ۱۵۴۱ء میں باسل میں طبع ہوا ۔ چنانچہ ایک فرانسیسی ڈاکٹر لی کارک نے ۱۸۸۱ء میں التصریف کو فرانسیسی زبان میں منتقل کیا اور دیباچے میں اس کتاب کو سرجری کا ایک نادر شاہکار قرار دیا۔ یورپ کے فضلا نے التصریف کو اپنی زبانوں میں منتقل کرنے ہی پر اکتفا نہیں کیا بلکہ ان میں سے بعض نے اس کتاب پر شرحیں بھی لکھی تھیں ۔"
ادیب کی عزت,"صبح کے وقت حضرت قمر نے بیسں دفعہ ابالی ہوئی چائے کا پیالا تیار کیا اور بغیر چینی اور دودھ کے پی گئے ۔۔ یہی ان کا ناشتا تھا۔ دودھ اور چینی ان کے نزدیک ضروریات زندگی میں نہ تھیں ۔ گھر میں گئے ضرور، کہ بیوی کو جگا کر پیسے مانگیں ، پر اسے پھٹے میلے لحاف میں سوتے دیکھ کر جگانے کو جی نہ چاہا ۔ سوچا شاید مارے سردی کے رات بھر نیند نہ آئی ہو گی ، اس وقت جا کر آنکھ لگی ہے ۔ کچی نیند جگا دینا مناسب نہ تھا ۔ چپکے سے لوٹ گئے ۔ چائے پی کر انھوں نے قلم دوات سنبھالی اور وہ کتاب لکھنے میں محو ہو گئے ۔ جو ان کے خیال میں اس صدی کی بہترین تصنیف ہو گی جس کی اشاعت ان کو قبر گمنامی سے نکال کر شہرت اور ناموری کے آسمان پر پہنچا دے گی ۔ آدھ گھنٹا کے بعد بیوی آنکھیں ملتے ہوۓ آ کر بولی ۔ نہ جانے آپ کو پھیکی چاۓ کیونکر اچھی معلوم ہوتی ہے ۔ مجھے جگا کیوں نہ لیا ؟ پیسے رکھے تھے ۔ قمر نے جواب نہ دیا اور پھر لکھنے یہ بیماری لگ گئی تھی اور آج میں سال سے وہ اسے پالے ہوۓ تھے ۔اس بے نیازی کی بیوں کی امتیازی صفت ہے ،انھوں نے کسب معاش کے کسی اور ذریعہ کی طرف توجہ نہ کی ۔ چالیس سال کی عمرہی میں بڑھاپے نے آ کر گھیر لیا مگر یہ مرض لاعلاج ہے ۔ طلوع آفتاب سے آدھی رات تک یہ ادب کا پجاری دنیا و مافیہا سے بےخبر فکر یخن میں غرق رہتا ۔ اب انھیں یہ شبہ ہونے لگا تھا کہ میرے مضامین میں کوئی خوبی کوئی معنی ہی نہیں ، اور ہے انکشاف بدرجہ غایت ہمت شکن تھا ۔ یہ عمر عزیز یوں تلف ہوگئی ۔ تسکین بھی نہیں کہ دنیا نے ناقدری کی ہو مگر ان کا کارنامہ حیات حقیر نہیں ۔ضروریات زندگی گھٹتے گھٹتے زہد کی حدود کو بھی پار کر چکی تھیں ۔ اگر کوئی تسکین تھی تو محض یہ کہ ان کی رفیقہ حیات ترک و ایثار میں ان سے بھی بڑھی ہوئی تھی ۔ سکینہ اس تباہ حالی میں بھی مطمئن تھی ۔ قمر کو دنیا سے شکایت ہو مگر سکینہ ہمیشہ اس کی دلجوئی کرتی رہتی تھی ۔ اپنے نصیبوں کو رونا تو دور کی بات تھی اس نے کبھی ماتھے پر بل بھی نہ آنے دیا ۔ سکینہ نے چائے کا پیالہ سمیٹتے ہوۓ کہا چاۓ پی چکے ؟ قمر نے خوش ہو کر جواب دیا ۔ ہاں پی چکا ، بہت اچھی بنی تھی ۔ مگر دودھ اور چینی کہاں سے لاۓ ؟ آج کل سادہ چاۓ اچھی معلوم ہوتی ہے ۔ دودھ اور چینی ملانے سے چاۓ کا ذائقہ بگڑ جا تا ہے ۔ ڈاکٹروں کی بھی یہی راۓ ہے ۔ یورپ میں تو دودھ کا بالکل رواج نہیں ۔ یہ تو ہمارے ہاں کے رئیسوں کی ایجاد ہے ۔ تو جا کر گھنٹا آدھ گھنٹا کہیں گھوم پھر کیوں نہیں آتے ۔ جب معلوم ہو گیا کہ جان دے کر کام کرنے سے بھی کوئی نتیجہ نہیں تو بیکار کیوں سر کھپاتے ہو ؟ قمر نے بغیر قلم اٹھاۓ ہوئے کہا '' لکھے میں کم از کم تسلی تو ہوتی ہے کہ کچھ کر رہا ہوں ۔ سیر کرنے میں تو مجھے ایسا معلوم ہوتا ہے کہ وقت ضائع ہو رہا ہے ۔ لکھے پڑھے آدمی ہر روز ہوا کھانے جاتے ہیں تو یہ کیا اپنا وقت ضائع کرتے ہیں ؟ مگر ان میں زیادہ تر وہی لوگ ہوتے ہیں جن کو سیر کرنے سے مالی نقصان نہیں ہوتا ۔ اکثر تو سرکاری ملازم ہوتے ہیں جن کو ماہوار تنخواہ مل جاتی ہے یا ایسے لوگ ہوتے ہیں جن کی عوام میں عزت ہے ، میں تو مل کا مزدور ہوں تم نے کبھی مزدوروں کو بھی ہوا کھاتے دیکھا ہے جنھیں کھانے کی کمی نہیں ان کو ہوا کی ضرورت ہے ۔ جنھیں روٹیوں کے لالے ہیں وہ ہوا کیا کھائیں گے ؟ پھر تندرستی اور لمبی عمر کی بھی ان ہی کو ضرورت ہے ۔ اس بار کوسر پر کچھ دن اور اٹھائے رکھنے کی خواہش مجھے کیا ضرور ہے ۔ سکینہ نے مایوسی میں ڈوبی ہوئی باتیں سنیں تو آنکھوں میں آنسو بھر آئے اور اندر چلی گئی ۔ اس کا دل کہتا تھا ، اس تپ کا پھل ایک دن انھیں ضرور ملے گا ۔ دولت حاصل ہو نہ ہو لیکن قمر صاحب یاس کی حد تک جا پہنچے تھے ، جہاں سے سمت مخالف میں طلوع ہونے والی امید کی سرخی بھی نہیں دکھائی دیتی ۔ ایک رئیس کے یہاں کوئی تقریب ہے ۔ اس نے حضرت قمر کو بھی مدعو کیا ہے ۔ آج ان کا دل خوشی کے گھوڑے پر بیٹھا ہوا ناچ رہا ہے ۔ سارے دن وہ اسی تخیل میں محور ہے ۔ راجا صاحب کن الفاظ میں ان کا خیر مقدم کریں گے اور وہ کن الفاظ میں ان کا جواب دیں گے ۔ کن مضامین پر گفتگو ہو گی اور کن کن اصحاب سے ان کا تعارف کرایا جائے گا ۔ سارا دن وہ انھی خیالات کے لطف اٹھاتے رہے ۔ اس موقع کے لیے انھوں نے ایک نظم بھی تیار کی جس میں انھوں نے زندگی کو ایک باغ سے تشبیہ دی تھی ۔ سراب ہستی ان کے زور طبع کے لیے زیادہ موزوں چیز تھی مگر وہ آج رئیسوں کے جذبات کو ٹھیس نہ لگا سکتے تھے ۔ دوپہر ہی سے انھوں نے تیاریاں شروع کیں ۔ حجامت بنائی ۔ صابن سے نہاۓ ۔ سر میں تیل ڈالا ، دقت کپڑوں کی تھی ۔ مدت گزری ، جب انھوں نے ایک اچکن بنوائی تھی ۔ اس کی حالت بھی ان کی سی تھی جیسے ذرا سی سردی یا گرمی سے انھیں زکام یا سر درد ہو جاتا تھا اسی طرح وہ اچکن بھی نازک مزاج تھی ۔ اسے نکالا اور جھاڑ پونچھ کر رکھا ۔ سکینہ نے کہا تم نے ناحق وہاں جانا منظور کیا لکھ دیتے میری طبیعت ٹھیک نہیں ۔ ان پھٹے حالوں جانا تو اور بھی برا ہے ۔ قمر نے فلاسفروں کی سی سنجیدگی سے کہا جنھیں خدا نے دل اور سمجھ دی ہے وہ آدمیوں کا لباس نہیں دیکھتے ، ان کے منہ دیکھتے ہیں ۔ آخر کچھ بات تو ہے کہ راجا صاحب نے مدعو کیا ہے ۔ میں کوئی عہدے دار نہیں ، زمیندار نہیں ، جا گیردار نہیں ، ٹھیکیدار نہیں ، معمولی ایک شاعر ہوں ۔ شاعر کی قیمت اس کی نظمیں ہوتی ہیں ۔ اس نقطۂ نگاہ سے مجھے کسی کے سامنے نادم ہونے کی ضرورت نہیں ۔ سکینہ ان کی سادگی پر ترس کھا کر بولی تم خیالات کی دنیا میں رہتے رہتے حقیقی دنیا سے بالکل بےگانہ ہو گئے ہو ۔ میں کہتی ہوں راجا صاحب کے یہاں لوگوں کی نگاہ سب سے زیادہ کپڑوں ہی پر پڑے گی ۔ سادگی ضرور اچھی چیز ہے لیکن اس کے معنی یہ تو نہیں کہ آدمی بیوقوف ہی بن جاۓ قمر کو اس دلیل میں کچھ جان نظر آئی ۔ اہل نظر کی طرح انھیں اپنی غلطیوں کے اعتراف میں پس و پیش نہ ہوتا تھا ۔ بولے میرا خیال ہے چراغ جل جانے کے بعد جاؤں میں تو کہتی ہوں جاؤ ہی کیوں ؟ اب تم کو کیسے سمجھاؤں ۔ ہر شخص کے دل میں اعزاز و احترام کی بھوک ہوتی ہے ۔ تم پوچھو گی یہ بھوک کیوں ہوتی ہے ؟ اس لیے کہ یہ ہماری روح کے ارتقا کی ایک منزل ہے ۔ ہم اس عظیم الشان طاقت کا لطیف حصہ ہیں جو ساری دنیا میں حاضر و ناظر ہے ۔ جزو میں کل کی خوبیاں ہونا لازمی امر ہے ۔ اس لیے جاہ و رفعت علم و فضل کی جانب ہمارا فطری میلان ہے ۔ میں اس ہوس کو معیوب نہیں سمجھتا ۔ ہاں ! چونکہ دل میں ضعف ہے ۔ اہل دنیا کی حرف گیریوں کا خیال قدم قدم پر دامن گیر ہو جاتا ہے ۔“ سکینہ نے گلا چڑانے کے لیے کہا اچھا بھی جاؤ ۔ میں تم سے بحث نہیں کرتی لیکن کل کے لیے کوئی سبیل سوچتے جاؤ کیونکہ میرے پاس صرف ایک آنہ اور رہ گیا ہے ۔ جن سے قرض مل سکتا تھا ان سے لے چکی اور جس سے لیا اسے دینے کی نوبت نہیں آئی ۔ مجھے تو اب اور کوئی صورت نظر نہیں آتی ۔ قمر نے ایک لمحہ کے بعد کہا دو ایک اخباروں سے روپیا آنے والا ہے ۔ شاید کل تک آ جاۓ اور اگر فاقہ کشی ہی کرنی پڑے تو کیا فکر ہے ۔ ہمارا فرض کام کرنا ہے ۔ ہم کام کرتے ہیں اور دل و جان سے کرتے ہیں ۔ اگر اس کے باوجود فاقہ کرنا پڑے ، تو میرا قصور نہیں ۔ مربی تو جاؤں گا ۔ ہمارے جیسے لاکھوں آدمی آۓ دن مرتے رہتے ہیں ۔ دنیا کا کوئی کام بند نہیں ہوتا ۔ تم ہی کہو میں جو کچھ کرتا ہوں ، اس سے زیادہ میرے امکان میں کیا ہے ؟ ساری دنیا میٹھی نیند سوتی ہے اور میں قلم لیے بیٹھا رہتا ہوں ۔ لوگ سیر و تفریح کرتے ہیں ، کھیلتے کودتے ہیں ۔ میرے لیے سب کچھ حرام ہے ۔ یہاں تک کہ مہینوں سے ہنسنے کی نوبت نہیں آئی ۔ عید کے دن بھی میں نے تعطیل نہیں منائی ۔ بیمار ہوتا ہوں ، جب بھی لکھتا ہوں ۔ سوچو تم بیمار تھیں اور میرے پاس حکیم کے پاس جانے کے لیے بھی وقت نہ تھا ۔ اگر دنیا نہیں قدر کرتی نہ کرے ۔ اس میں دنیا ہی کا نقصان ہے میرا تو کوئی نقصان نہیں ۔ چراغ کا کام جلنا ہے ۔ اس کی روشنی پھیلتی ہے یا اس کے سامنے کوئی دیوار ہے، اسے اس سے مطلب نہیں ۔ میرا بھی ایسا کون دوست ، شناسا یا رشتہدار ہے جس کا میں شرمندہ احسان نہیں ۔ یہاں تک کہ اب گھر سے نکلتے بھی شرم آتی ہے ۔ اطمینان صرف اتنا ہے کہ لوگ مجھے بدنیت تصور نہیں کرتے ۔ خواہ وہ میری کچھ زیادہ امداد نہ کر سکیں مگر انھیں مجھ سے ہمدردی ہے ۔ میری خوشی کے لیے اس قدر کافی ہے کہ آج مجھے ایک رئیس نے بلایا ہے ۔ پھر معا ان پر نشہ سا چھا گیا ۔ غرور سے بولے : نہیں اب رات کو نہ جاؤں گا ۔ جسے راجا لوگ مدعو کریں ، وہ ایسا و یسا آدمی نہیں ہو سکتا ۔ راجا صاحب معمولی رئیس نہیں ۔ اگر اب بھی کوئی مجھے معمولی آدمی سمجھے ، تو اس کی عقل کا فتور ہے ۔ شام کے وقت حضرت قمر اپنی پھٹی پرانی اچکن سڑے ہوئے جوتے اور بےتکی سی ٹوپی پہنے گھر سے نکلے تو گنوار اچکے سے معلوم ہوتے تھے ۔ ڈیل ڈول اور چہرے مہرے کے آدمی ہوتے تو اس ٹھاٹھ میں بھی ایک شان ہوتی ۔ فربہی بجاۓ خود بارعب شے ہے مگر ادبی خدمت اور فربہی میں خدا واسطے کا بیر ہے ۔ اگر کوئی ادیب موٹا تازہ ہے تو سمجھ لیجیے کہ اس میں سوز نہیں ، لوچ نہیں ، دل نہیں ۔ پھر بھی اکثرے جاتے تھے ۔ ایک ایک عضو سے غرور ٹپکتا تھا ۔ یوں گھر سے نکل کر وہ دکانداروں سے آنکھ بچا کر نکل جاتے تھے مگر آج وہ گردن اٹھاۓ ان کے سامنے سے جا رہے تھے ۔ آج وہ ان کے تقاضوں کا دندان شکن جواب دینے کو تیار تھے مگر شام کا وقت تھا ہر ایک دکان پر خریداروں کا ہجوم تھا۔ کوئی ان کی طرف نہیں دیکھتا ۔ جس رقم کو وہ بہت زیادہ سمجھتے تھے، وہ دکانداروں کی نگاہوں میں معمولی تھی ۔ کم از کم ایسی بھی جس کی خاطر وہ کسی کی عزت اتار کر رکھ دیں ۔ حضرت قمر نے ایک مرتبہ سارے بازار کا چکر لگایا ، پر جی نہ بھرا ۔ تب دوسرا چکر لگایا اس سے بھی کچھ نہ بنا ۔ تب وہ خود حافظ صمد کی دکان پر جا کر کھڑے ہو گئے ۔۔ حافظ صاحب بساطی کا کام کرتے تھے ۔ تم کو دیکھ کر بولے واہ حضرت ! ابھی تک کھاتے کے دامن نہیں ملے ۔ایسے سو پچاس گا ہک مل جائیں تو دیوالہ نکل جاۓ ۔اب تو دن بہت ہو گئے ۔ حضرت قمر کی باچھیں کھل گئیں ۔ دل کی مراد پوری ہوئی ۔ بولے میں بھولا نہیں ہوں حافظ صاحب ، ان دنوں کام کی اس قدر زیادتی رہی کہ گھر سے نکلنا دشوار تھا ۔ روپیا تو ہاتھ نہیں آتا پر آپ کی دعا سے قدر شناسوں کی کمی نہیں ۔ دو چار آدمی گھیرے ہی رہتے ہیں ۔ زندگی وبال ہے ۔ اس وقت بھی راجا صاحب . جی وہی جونکڑ والے بنگلے میں رہتے ہیں ان ہی کے یہاں جارہا ہوں ، روز کوئی نہ کوئی ایسا ہی موقع آ تا رہتا ہے ۔ حافظ صاحب مرعوب ہو گئے اچھا آپ راجا صاحب کے ہاں تشریف لے جا رہے ہیں ؟ ٹھیک ہے ۔ آپ جیسے باکمالوں کی قدر رئیس ہی کر سکتے ہیں اور کون کرے گا ۔ اگر کوئی موقع ہاتھ آئے تو غریب کو بھول نہ جائے گا ۔ راجا صاحب کی اگر ادھر نگاہ ہو جائے تو پھر کیا پوچھنا ، ایک پورا بساط خانہ تو ان ہی کے لیے درکار ہے ۔ ڈھائی تین لاکھ سالانہ کی آمدنی ہے ۔ قمر صاحب کو ڈھائی تین لاکھ کی آمدنی حقیری معلوم ہوئی ۔ زبانی جمع خرچ ہے تو میں لاکھ کہنے میں کیا حرج ہے ؟ بولے ان کی آمدنی دس لاکھ سے کم نہیں ۔ ایک صاحب کا اندازہ تو بیسں لاکھ کا ہے ۔ مکان ہے ، دکانیں ہیں ،ٹھیکہ ہے ، امانتی روپے ہیں اور سب سے بڑی بات یہ ہے کہ سرکار بہادر کی نگاہ ہے ۔ حافظ نے بڑے عجز سے کہا '' یہ دکان آپ کی ہے ۔ جناب بس اتنی ہی عرض ہے ۔ اے مرادی ، ذرا دو پیسے کے اچھے پان تو بنوالا ۔ آپ کے لیے ۔آئیے دو منٹ بیٹھے ،کوئی چیز دکھاؤں گا ۔ آپ سے تو گھر کا معاملہ ہے ۔ قمر نے پان کھاتے ہوئے کہا اس وقت تو معاف رکھیے ۔ وہاں دیر ہوگی ، پھر کبھی حاضر ہوں گا ۔ یہاں سے اٹھ کر وہ ایک کپڑے والے کی دکان پر رکے ۔ انھیں دیکھ کر آنکھیں اٹھائیں ۔ بےچارہ ان کے نام کو رو بیٹھا تھا ۔ سوچتا تھا شاید کہیں چلے گئے ۔ سمجھا روپے دینے آۓ ہیں ۔ بولا بھائی ، آپ نے تو بہت دن سے درشن ہی نہیں دیے ۔ کئی بار رقعہ بھیجا مگر آدمی کو آپ کے مکان کا پتا نہ تھا منشی جی ذرا دیکھو تو آپ کے نام کیا نکلتا ہے ؟ قمر کی روح تقاضوں سے کانپتی تھی لیکن آج اس طرح بےفکر کھڑے تھے جیسے کوئی اہنی خود پہن لیا ہو۔ جس پر کوئی ہتھیار کارگر نہیں ہوتا ۔ بولے ذرا راجا صاحب کے یہاں ہو آؤں تو بے فکر ہو کر بیٹھوں ۔ اس وقت نہیں جلدی میں ہوں ۔“ راجا صاحب پر کئی سو روپے نکلتے تھے ۔ پھر بھی ان کا دامن نہ چھوڑتا تھا ۔ ایک کے تین وصول کرتا ۔ اس نے قمر کو بھی اس جماعت میں رکھ لیا جس کا پیشہ رئیسوں کو لوٹنا ہے ۔ بولا پان تو کھاتے جائے جناب ! راجا صاحب ایک دن کے ہیں ، ہم تو بارہ مہینوں کے ہیں ۔ کچھ کپڑا درکار ہو تو لے جائے ،عید آ رہی ہے ۔ موقع ملے تو راجا صاحب کے خزانچی سے کہنا پرانا حساب بہت دنوں سے پڑا ہے ، اب تو صاف ہو جاۓ ۔اب ہم ایسا کون سا نفع لے لیتے ہیں کہ دو دو سال تک حساب ہی نہ ہو ۔ قمر بولے اس وقت پان وان رہنے دو بھائی ۔ دیر ہو جائے گی ۔ جب انھیں مجھ سے ملنے کا اس قدر اشتیاق ہے اور میرا اتنا ادب کرتے ہیں تو میرا بھی فرض ہے کہ انھیں تکلیف نہ ہونے دوں ۔ ہم تو قدردانی چاہتے ہیں ، دولت کے بھوکے نہیں ۔ کوئی ہمیں چاہے تو ہم اس کے غلام ہیں ۔ کسی کو ریاست کا غرور ہے تو ہمیں بھی اپنے علم و کمال کا غرور ہے ۔ حضرت قمر راجا صاحب کے بنگلے کے سامنے پہنچے تو دیے جل چکے تھے ۔ امیروں اور رئیسوں کی موٹریں کھڑی تھیں ۔ دروازے پر وردی پوش دربان کھڑے تھے ۔ ایک صاحب مہمانوں کا استقبال کر رہے تھے ۔ تم کو دیکھ کر وہ جھجکے ، پھر انھیں سر سے پاؤں تک دیکھ کر بولے آپ کے پاس کارڈ ہے ؟ قمر صاحب کی جیب میں کارڈ تھا مگر اس مطالبے پر انھیں غصہ آ گیا ۔ انھی سے کیوں کا رڈ مانگا گیا ؟ اوروں سے تو کوئی پوچھتا نہیں ۔ بولے میرے پاس تو کوئی کارڈ نہیں ، اگر آپ دوسروں سے کارڈ مانگتے تو میں بھی دکھا دیتا ۔ ورنہ میں اسے اپنی توہین سمجھتا ہوں ۔ آپ راجا صاحب سے کہ دیجیے گا ، قمر آیا تھا ،لوٹ گیا ۔ وہ بولے نہیں نہیں جناب ، اندر چلیے ، آپ سے تعارف نہ تھا ۔ معاف فرمائیے ۔ آپ ہی جیسے اصحاب سے تو محفل کی رونق ہے ۔ خدا نے آپ کو وہ کمال عطا فرمایا ہے کہ سبحان اللہ ۔ اس شخص نے قمر کو بھی نہ دیکھا تھا مگر اس نے جو کچھ کہا وہ ہر ایک مصنف ، ہر ایک شاعر کے متعلق کہا جا سکتا ہے اور ہمیں یقین ہے کہ کوئی ادیب اس داد سے مستثنی نہیں ۔ قمر اندر پہنچے تو دیکھا کہ بارہ دری کے سامنے وسیع اور آراستہ احاطے میں بجلی کے لیمپ روشن ہیں ۔ وسط میں ایک حوض ہے اور حوض میں سنگ مرمر کی ایک پری ۔ پری کے سر پر فوارہ فوارے کی پھوار میں رنگین لیمپوں سے رنگین ہو کر ایسی معلوم ہوتی تھیں ، جیسے قوس قزح پگھل رہی ہو ۔ حوض کے چاروں طرف میزیں سجی تھیں ۔ میزوں پر سفید پوش ، ان پر خوب صورت گلدستے .. قمر کو دیکھتے ہی راجا صاحب نے خیر مقدم کیا ۔ آیئے آیئے ، اب کے آپ کی نظم دیکھ کر تو دل خوش ہو گیا ۔ مجھے معلوم نہ تھا ، اس شہر میں آپ جیسے رتن بھی چھپے ہوئے ہیں ۔ پھر بیٹھے ہوۓ احباب سے ان کا تعارف کرانے لگے آپ نے حضرت قمر کا نام تو سنا ہوگا ؟ وہ آپ ہی ہیں ۔ کیا شیرینی ہے ، کیا جدت ہے ، کیا تخیل ہے ، کیا روانی ہے ، کیا نہ رت ہے کہ واہ ! میرا دل تو آپ کی چیزیں پڑھ کر ناچنے لگتا ہے ۔ ایک صاحب نے جو انگریزی سوٹ میں تھے، قمر کو ایسی نگاہوں سے دیکھا گویا وہ چڑیا گھر کا کوئی جانور ہو اور بولے آپ نے انگریزی شاعری کا بھی مطالعہ کیا ۔ بائرن ، شیلے ، ٹینی سن وغیرہ ؟ قمر نے بے اعتنائی سے جواب دیا جی ہاں تھوڑا بہت دیکھا ہے ۔ آپ ان استادان فن کی کتابوں میں سے کسی کا ترجمہ کر دیں تو آپ اپنی زبان کی بڑی خدمت کریں ۔ قمر اپنے آپ کو بائرن ، شیلے سے جو بھر کم نہ سمجھتے تھے ۔ بولے ہمارے یہاں روحانیت کا ابھی اتنا فقدان نہیں ہوا کہ مغربی شاعروں سے بھیک مانگیں ۔ میرا خیال ہے کم از کم اس مضمون میں ہم اب بھی مغرب کو بہت کچھ سکھا سکتے ہیں ۔ انگریزی پوش صاحب نے قمر کو پاگل سمجھا ۔ راجا صاحب نے قمر کو ایسی نگاہوں سے دیکھا گویا کہ رہے ہوں ذرا موقع و محل دیکھ کر باتیں کرو اور بولے انگریزی لٹریچر کا کیا کہنا ۔ شاعری میں تو اس کا جواب نہیں ہے ۔ انگریزی پوش ہمارے شاعر وں کو ابھی تک اتنا بھی معلوم نہیں کہ شاعری کے کیا معنی ہیں وہ ابھی تک ہجر و وصال کو شاعری کا  منتہائے مقصود سمجھے بیٹھے ہیں  قمر نے اینٹ کا جواب پتھر سے دیا میرا خیال ہے آپ نے ہندوستانی شعرا کا کلام ابھی تک دیکھا ہی نہیں اور اگر دیکھا ہے تو سمجھا نہیں ۔ راجا صاحب نے قمر کا منہ بند کرنے کا فیصلہ کر لیا ۔ بولے آپ کے مضامین انگریزی اخبارات میں چھپتے ہیں اور لوگ انھیں بڑے شوق سے پڑھتے ہیں ۔ اس کے معنے یہ ہیں کہ اب آپ زیادہ نہ بہکیے ۔ ایک اور صاحب آۓ ۔ راجا صاحب نے تپاک سے ان کا بھی استقبال کیا ۔ آیئے ڈاکٹر ، مزاج تو اچھے ہیں ؟ راجا صاحب نے قمر کا تعاف کرایا آپ حضرت قمر شاعر ہیں ۔ ڈاکٹر صاحب نے خاص انداز سے کہا اچھا ! آپ شاعر ہیں ۔ اور بغیر کچھ کہے سے آگے بڑھ گئے ۔ یہ تماشا کئی مرتبہ ہوا اور ہر بار قمر کو یہی داد ملی اچھا آپ شاعر ہیں ۔ یہ الفاظ ہر مرتبہ قمر کے دل پر نیا صدمہ پہنچاتے تھے ۔ ان کا باطنی مفہوم قمر سے چھپا نہ تھا ۔ عام فہم الفاظ میں یہ مطلب تھا تم اپنے خیالی پلاؤ پکاتے ہو پکاؤ ۔ یہاں تمھارا کیا کام ؟ تمھارا اتنا حوصلہ کہ اس محفل میں چلے آؤ ؟ قمر اپنے اوپر جھنجھلا رہے تھے ۔ دعوتی کارڈ پا کر وہ پھولے نہ سماۓ تھے لیکن یہاں آ کر ان کی جس قدر تذلیل ہوئی اس کو دیکھ کر اپنا اطمینان کا جھونپڑا جنت سے کم نہ تھا ۔ انھوں نے اپنے آپ کو طعن کی ۔ تمھارے جیسے عزت کے ہوس مندوں کی یہی سزا ہے ۔ اب تو آنکھیں کھلیں کہ تم کتنی عزت کے مستحق ہو۔ تم خود اس غرض مند دنیا میں کسی کے کام نہیں آ سکتے ۔ وکیل تمھارا احترام کیوں کریں ؟ تم ان کے موکل نہیں ہو سکتے ۔ ڈاکٹر اور حکیم تمھاری طرف کیوں دیکھیں ؟ انھیں بغیر فیس کے گھر آنے کی ضرورت نہیں ۔ تم لکھنے کے لیے بنے میں نے بیکار ا تنے آدمیوں سے آپ کا تعارف کرایا ۔ بالکل بیکار ۔ ارے بھائی جان ،کسی پرانے شاعر ہی کی کوئی چیز سنا دیجیے ۔ یہاں کون جانتا ہے ۔ جی نہیں ، معاف فرمائے ۔ میں بھاٹ یا میراثی نہیں ہوں ۔ یہ کہتے کہتے حضرت قمر وہاں سے چل دیے ۔ گھر پہنچے تو ان کا چہرہ کھلا ہوا تھا۔ سکینہ نے خوش ہو کر پوچھا ۔  اتنی جلدی کیونکر چلے آۓ ؟ ہو۔ لکھتے جاؤ ۔ اس دنیا میں تمھارا اور کوئی مصرف نہیں ۔ یکا یک لوگوں میں ہل چل مچ گئی ۔ آج کا جلسہ جن صاحب کے اعزاز میں تھا وہ یورپ سے کوئی  بڑی ڈگری لے کر آۓ تھے ۔ راجا صاحب نے لپک کر ان سے ہاتھ ملایا اور قمر سے بولے' آپ اپنی نظم تو لاۓ ہوں گے ؟ قمر نے جواب دیا میں نے کوئی نظم تیار نہیں کی ۔ اب تو آپ نے غضب ہی کر ڈالا ۔ ارے بھلے آدمی تو اب ہی بیٹھ کر کوئی چیز لکھ لو ، دو چار شعر ہی ہو جائیں ۔ ایسے موقع پرنظم کا پڑھا جانا لازمی ہے ۔ ” میں اس قدر جلد کوئی چیز نہیں لکھ سکتا ۔ میری وہاں ضرورت تھی ۔ چہرہ کھلا ہوا ہے ، خوب عزت افزائی ہوئی ہو گی ؟","صبح کے وقت حضرت قمر نے بیسں دفعہ ابالی ہوئی چائے کا پیالا تیار کیا اور بغیر چینی اور دودھ کے پی گئے ۔۔ چائے پی کر انھوں نے قلم دوات سنبھالی اور وہ کتاب لکھنے میں محو ہو گئے ۔ جو ان کے خیال میں اس صدی کی بہترین تصنیف ہو گی جس کی اشاعت ان کو قبر گمنامی سے نکال کر شہرت اور ناموری کے آسمان پر پہنچا دے گی ۔ ایک رئیس کے یہاں کوئی تقریب ہے ۔ اس نے حضرت قمر کو بھی مدعو کیا ہے ۔ سارے دن وہ اسی تخیل میں محور ہے ۔ راجا صاحب کن الفاظ میں ان کا خیر مقدم کریں گے اور وہ کن الفاظ میں ان کا جواب دیں گے ۔ کن مضامین پر گفتگو ہو گی اور کن کن اصحاب سے ان کا تعارف کرایا جائے گا ۔ سارا دن وہ انھی خیالات کے لطف اٹھاتے رہے ۔ میں کوئی عہدے دار نہیں ، زمیندار نہیں ، جا گیردار نہیں ، ٹھیکیدار نہیں ، معمولی ایک شاعر ہوں ۔ شام کے وقت حضرت قمر اپنی پھٹی پرانی اچکن سڑے ہوئے جوتے اور بےتکی سی ٹوپی پہنے گھر سے نکلے تو گنوار اچکے سے معلوم ہوتے تھے ۔ ایک ایک عضو سے غرور ٹپکتا تھا ۔ حضرت قمر نے ایک مرتبہ سارے بازار کا چکر لگایا ، پر جی نہ بھرا ۔ تب دوسرا چکر لگایا اس سے بھی کچھ نہ بنا ۔ تب وہ خود حافظ صمد کی دکان پر جا کر کھڑے ہو گئے ۔۔ حافظ صاحب بساطی کا کام کرتے تھے ۔ تم کو دیکھ کر بولے واہ حضرت ! ابھی تک کھاتے کے دامن نہیں ملے ۔ایسے سو پچاس گا ہک مل جائیں تو دیوالہ نکل جاۓ ۔اب تو دن بہت ہو گئے ۔ حضرت قمر کی باچھیں کھل گئیں ۔ دل کی مراد پوری ہوئی ۔ بولے میں بھولا نہیں ہوں حافظ صاحب ، ان دنوں کام کی اس قدر زیادتی رہی کہ گھر سے نکلنا دشوار تھا ۔ روپیا تو ہاتھ نہیں آتا پر آپ کی دعا سے قدر شناسوں کی کمی نہیں ۔ دو چار آدمی گھیرے ہی رہتے ہیں ۔ حضرت قمر راجا صاحب کے بنگلے کے سامنے پہنچے تو دیے جل چکے تھے ۔ امیروں اور رئیسوں کی موٹریں کھڑی تھیں ۔ قمر اندر پہنچے تو دیکھا کہ بارہ دری کے سامنے وسیع اور آراستہ احاطے میں بجلی کے لیمپ روشن ہیں ۔ حوض کے چاروں طرف میزیں سجی تھیں ۔ میزوں پر سفید پوش ، ان پر خوب صورت گلدستے .. قمر کو دیکھتے ہی راجا صاحب نے خیر مقدم کیا ۔ آیئے آیئے ، اب کے آپ کی نظم دیکھ کر تو دل خوش ہو گیا ۔ ایک صاحب نے جو انگریزی سوٹ میں تھے، قمر کو ایسی نگاہوں سے دیکھا گویا وہ چڑیا گھر کا کوئی جانور ہو اور بولے آپ نے انگریزی شاعری کا بھی مطالعہ کیا ۔ بائرن ، شیلے ، ٹینی سن وغیرہ ؟ قمر نے بے اعتنائی سے جواب دیا جی ہاں تھوڑا بہت دیکھا ہے ۔ آپ ان استادان فن کی کتابوں میں سے کسی کا ترجمہ کر دیں تو آپ اپنی زبان کی بڑی خدمت کریں ۔ قمر اپنے آپ کو بائرن ، شیلے سے جو بھر کم نہ سمجھتے تھے ۔ بولے ہمارے یہاں روحانیت کا ابھی اتنا فقدان نہیں ہوا کہ مغربی شاعروں سے بھیک مانگیں ۔ انھوں نے اپنے آپ کو طعن کی ۔ تمھارے جیسے عزت کے ہوس مندوں کی یہی سزا ہے ۔ گھر پہنچے تو ان کا چہرہ کھلا ہوا تھا۔ سکینہ نے خوش ہو کر پوچھا ۔  اتنی جلدی کیونکر چلے آۓ ؟ ہو۔ لکھتے جاؤ ۔ اس دنیا میں تمھارا اور کوئی مصرف نہیں ۔ چہرہ کھلا ہوا ہے ، خوب عزت افزائی ہوئی ہو گی ؟"
اوورکوٹ,"جنوری کی ایک شام کو ایک خوش پوش نوجوان ڈیوس روڈ سے گزر کر مال روڈ پر پہنچا اور چیرنگ کراس کا رخ کر کے خراماں خراماں پڑی پر چلنے لگا ۔ یہ نوجوان اپنی تراش خراش سے خاصا فیشن ایبل معلوم ہوتا تھا ۔ چپکتے ہوۓ بال ، باریک باریک مونچھیں گویا سرے کی سلائی سے بنائی گئی ہوں ، بادامی رنگ کا اوورکوٹ پہنے ہوئے جس کے کاج میں شربتی رنگ کے گلاب کا ایک آدھ کھلا پھول اٹکا ہوا ، سر پر سبز فیلٹ ہیٹ ایک خاص انداز سے ٹیڑھی رکھی ہوئی ، سفید سلک کا گلو بند گلے کے گرد لپٹا ہوا ، ایک ہاتھ کوٹ کی جیب میں ، دوسرے میں بید کی ایک چھوٹی چھڑی پکڑے ہوئے جسے کبھی کبھی وہ مزے میں آ کے گھمانے لگتا تھا ۔ یہ ہفتے کی شام تھی ۔ بھرپور جاڑے کا زمانہ ۔ سرد اور تند ہوا کسی تیز دھات کی طرح جسم پرآ آ کے ٹکتی تھی مگر اس نوجوان پر اس کا کچھ اثر معلوم نہیں ہوتا تھا ۔ لوگ خود کو گرم کرنے کے لیے تیز تیز قدم اٹھا رہے تھے مگر اسے اس کی ضرورت تھی جیسے اس کڑکڑاتے جاڑے میں اسے ٹہلنے میں بڑا مزا آ رہا ہو ۔ اس کی چال ڈھال سے ایسا بانکپن ٹپکتا تھا کہ تانگے والے دور ہی سے دیکھ کر سرپٹ گھوڑا دوڑاتے ہوۓ اس کی طرف لپکتے مگر وہ چڑی کے اشارے سے ”نہیں“ کر دیتا ۔ ایک خالی ٹیکسی بھی اسے دیکھ کر رکی مگر اس نے نو تھینک یو کہ کر اسے بھی ٹال دیا ۔ جیسے جیسے وہ مال کے زیادہ بارونق حصے کی طرف پہنچا جاتا تھا اس کی چونچالی بڑھتی ہی جاتی تھی ۔ وہ منہ سے سیٹی بجا کے رقص کی ایک دھن نکالنے لگا ۔ ایک دفعہ جب آس پاس کوئی نہیں تھا تو یک بارگی کچھ ایسا جوش آیا کہ اس نے دوڑ کر جھوٹ موٹ ہال دینے کی کوشش کی گویا کرکٹ کا میچ ہو رہا ہے ۔ راستے میں وہ سڑک آئی جو لارنس گارڈن کی طرف جاتی تھی مگر اس وقت شام کے دھندلکے اور سخت کہرے میں اس باغ پر کچھ ایسی اداسی برس رہی تھی کہ اس نے ادھر کا رخ نہ کیا اور سیدھا چیرنگ کراس کی طرف چلتا رہا ۔ اس نے اپنا رومال نکالا جسے جیب میں رکھنے کے بجاۓ اس نے کوٹ کی بائیں آستین میں اڑس رکھا تھا اور ہلکے ہلکے چہرے پر پھیرا تاکہ کچھ کچھ گرد جم گئی ہو تو اتر جاۓ ۔ پاس ہی گھاس کے ایک ٹکڑے پر کچھ بچے ایک بڑی سی گیند سے کھیل رہے تھے ۔ وہ بڑی دلچسپی سے ان کا کھیل دیکھنے لگا ۔ بچے کچھ دیر تک اس کی پروا کیے بغیر کھیل میں مصروف رہے مگر جب وہ برابر تکے ہی چلا گیا تو وہ رفتہ رفتہ نے پچکارا تو اچھل کر بینچ پر آ پڑھی۔ اس نے پیار سے اس کی پیٹھ پر ہاتھ پھیرا اور کہا پورلٹل سول اب سات بج چکے تھے اور وہ مال کی پٹڑی پر پھر پہلے کی طرح مٹر گشت کرتا ہوا چلا جا رہا تھا ۔ ایک ریستوران میں آرکسٹرا بج رہا تھا ۔ اندر سے کہیں زیادہ باہر لوگوں کا ہجوم تھا ۔ ان میں زیادہ تر موٹروں کے ڈرائیور کوچوان ، پھل بیچنے والے جو اپنا مال بیچ کے خالی ٹوکرے لیے کھڑے تھے ، کچھ راہگیر جو چلتے چلتے ٹھہر گئے تھے ، کچھ مزدوری پیشہ لوگ تھے اور کچھ گداگر ۔ نوجوان پل بھر کے لیے رکا اور پھر آگے بڑھ گیا ۔ راستے میں ایک چھوٹا سا بک سٹال پڑا ۔ نوجوان یہاں بھی رکا ۔ کئی تازہ رسالوں کے ورق الٹے ۔ رسالہ جہاں سے اٹھاتا بڑی احتیاط سے وہیں رکھ دیتا ۔ اور آگے بڑھا تو قالینوں کی ایک دکان نے اس کی توجہ کو جذب کیا ۔ مالک دکان نے ، جو ایک لمبا سا چغا پہنے اور سر پر کلاہ رکھے تھا ، گرم جوشی سے اس کی آؤ بھگت کی ۔ ذرا یہ ایرانی قالین دیکھنا چاہتا ہوں ۔ اتاریے نہیں ، یہیں دیکھ لوں گا ۔ کیا قیمت ہے اس کی ؟ چودہ سو بتیس روپے ۔ نوجوان نے اپنی بھنوؤں کو سکیڑا جس کا مطلب تھا اوہو اتنی ! دکاندار نے کہا آپ پسند کر لیجے ۔ ہم جتنی بھی رعایت کر سکتے ہیں کر دیں گے ۔ شکریہ لیکن اس وقت تو میں صرف ایک نظر دیکھنے آیا ہوں ۔ شوق سے دیکھیے ۔ آپ ہی کی دکان ہے ۔ دو تین منٹ کے بعد اس دکان سے بھی نکل آیا ۔  اس کے اوور کوٹ کے کاج میں شربتی رنگ کے گلاب کا جو ادھ کھلا پھول اٹکا ہوا تھا۔ وہ اس وقت کاج سے کچھ زیادہ باہر نکل آیا تھا ۔ جب وہ اس کو ٹھیک کر رہا تھا تو اس کے ہونٹوں پر ایک خفیف اور پراسرار مسکراہٹ نمودار ہوئی اور اس نے پھر اپنی مٹرگشت شروع کر دی ۔ اب وہ ہائیکورٹ کی عمارتوں کے سامنے سے گزر رہا تھا ۔ اتنا کچھ چل لینے کے بعد بھی اس کی طبیعت کی چونچالی میں کچھ فرق نہیں آیا تھا، نہ تھکان محسوس ہوئی تھی نا ہی اکتاہٹ ۔ یہاں پٹڑی پر چلنے والوں کی ٹولیاں کچھ چھٹ سی گئی تھیں اور ان میں کافی فاصلہ رہنے لگا تھا۔ اس نے اپنی بید کی چھٹری کو ایک انگلی پر گھمانے کی کوشش کی مگر کامیابی نہ ہوئی اور چھڑی زمین پر گر پڑی ۔ اوسوری کہ کر زمین پر جھکا اور چھڑی کو اٹھا لیا ۔ نوجوان نے شام سے اب تک اپنی گشت کے دوران میں جتنی انسانی شکلیں دیکھی تھیں ان میں سے کسی نے بھی اس کی توجہ کو اپنی طرف منعطف نہیں کیا تھا۔ فی الحقیقت ان میں کوئی جاذبیت تھی ہی نہیں یا پھر وہ اپنے حال میں ایسا مست تھا کہ کسی دوسرے سے اسے سروکار ہی نہ تھا مگر ابھی اس نے آدھی ہی سڑک پار کی ہوگی کہ اینٹوں سے بھری ہوئی ایک لاری پیچھے سے بگولے کی طرح آئی اور اسے روندتی ہوئی میکلوڈ روڈ کی طرف نکل گئی ۔ لاری کے ڈرائیور نے نوجوان کی چیخ سن کر پل بھر کے لیے گاڑی کی رفتار کم کی ۔ وہ سمجھ گیا کہ کوئی لاری کی لپیٹ میں آ گیا اور وہ رات کے اندھیرے سے فائدہ اٹھاتے ہوۓ لاری کو لے بھاگا ۔ دو تین راہگیر جو اس حادثے کو دیکھ رہے تھے شور مچانے لگے نمبر دیکھو ، نمبر دیکھو ۔ مگر لاری ہوا ہو چکی تھی ۔ اتنے میں کئی اور لوگ جمع ہو گئے ۔ ٹریفک کا ایک انسپکٹر جو موٹرسائیکل پر جا رہا تھا رک گیا ۔ نوجوان کی دونوں ٹانگیں بالکل کچل گئی تھیں ۔ بہت سا خون نکل چکا تھا اور وہ سسک رہا تھا ۔ فورا ایک کارگو روکا گیا اور اسے جیسے تیسے اس میں ڈال کر ہسپتال روانہ کر دیا گیا جس وقت وہ ہسپتال پہنچا تو اس میں ابھی رمق بھر جان باقی تھی ۔ اس ہسپتال کے شعبہ حادثات میں اسسٹنٹ سرجن مسٹر خان اور دو نوعمر نرسیں مس شہناز اور مس گل ڈیوٹی پر تھیں ۔ جس وقت اسے سٹریچر پر ڈال کے آپریشن روم میں لے جایا جا رہا تھا تو ان نرسوں کی نظر اس پر پڑی ۔ اس کا بادامی رنگ کا اوور کوٹ ابھی تک اس کے جسم پر تھا اور سفید سلک کا مفلر گلے میں لپٹا ہوا تھا ۔ اس کے کپڑوں پر جابجا خون کے بڑے بڑے دھبے تھے ۔ کسی نے از راہ درد مندی اس کی سبنر فیلٹ ہیٹ اٹھا کے اس کے سینے پر رکھ  دی تھی تاکہ کوئی اڑا نہ لے جائے ۔ شہناز نے گل سے کہا کسی بھلے گھر کا معلوم ہوتا ہے بے چارہ ۔ گل دبی آواز میں بولی خوب بن ٹھن کے نکلا تھا بے چارہ ۔ ڈرائیور پکڑا گیا یا نہیں ؟ نہیں ، بھاگ گیا ۔ کتنے افسوس کی بات ہے ۔ آپریشن روم میں اسٹنٹ سرجن اور نرسیں چہروں پر جراحی کے نقاب چڑھائے جنھوں نے ان کی آنکھوں سے نیچے کے سارے حصے کو چھپا رکھا تھا اس کی دیکھ بھال میں مصروف تھے ۔ اسے سنگ مرمر کی میز پر لٹا دیا گیا ۔ اس نے سر میں جو تیز خوشبودار تیل ڈال رکھا تھا اس کی کچھ کچھ مہک ابھی تک باقی تھی ۔ پٹیاں ابھی تک بھی ہوئی تھیں ۔حادثے سے اس کی دونوں ٹانگیں تو ٹوٹ چکی تھیں مگر سر کی مانگ نہیں بگڑ نے پائی تھی ۔ اب اس کے کپڑے اتارے جا رہے تھے ۔ سب سے پہلے سفید سلک کا گلوبند اس کے گلے سے اتارا گیا ۔اچانک نرس شہناز اور نرس گل نے بیک وقت ایک دوسرے کی طرف دیکھا ۔ اس سے زیادہ وہ کر بھی کیا سکتی تھیں ۔ چہرے ، جو دلی کیفیات کا آئینہ ہوتے ہیں جو جراحی کے نقاب تلے چھپے ہوۓ تھے اور زبانیں بند ۔ نوجوان کے گلوبند کے نیچے نکٹائی تو کیا ، سرے سے قمیض ہی نہیں تھی ۔ اوورکوٹ اتارا گیا تو نیچے سے ایک بوسیدہ اونی سویٹر نکلا جس میں جابجا بڑے بڑے سوراخ تھے ۔ ان سوراخوں سے سویٹر سے بھی زیادہ بوسیدہ اور میلا کچیلا ایک بنیان نظر آ رہا تھا ۔ نوجوان سلک کے گلوبند کو کچھ اس ڈھب سے گلے پر لپیٹے رکھتا تھا کہ اس کا سارا سینہ چھپا رہتا تھا۔اس کے جسم پر میل کی تہیں بھی خوب چڑھی ہوئی تھیں ۔ ظاہر ہوتا تھا کہ وہ کم سے کم پچھلے دو مہینے سے نہیں نہایا ۔ البتہ گردن خوب صاف تھی اور ان پر ہلکا ہلکا پوڈر لگا ہوا تھا ۔ سویٹر اور بنیان کے بعد پتلون کی باری آئی ۔ پتلون کو پیٹی کے بجاۓ ایک پرانی دھجی سے جو شاید کبھی نکٹائی ہو گی خوب کس کے باندھا گیا تھا ۔ بین اور بکسوۓ غائب تھے ۔ دونوں گھٹنوں پر سے کپڑا مسک گیا تھا اور کئی جگہ کھونچیں بھی لگی تھیں مگر چونکہ یہ حصے اوورکوٹ کے نیچے رہتے تھے اس لیے لوگوں کی ان پر نظر نہیں پڑتی تھی ۔ اب بوٹ اور جرابوں کی باری آئی اور ایک مرتبہ پھر مس شہناز اور مس گل کی آنکھیں چار ہوئیں ۔ بوٹ تو پرانے ہونے کے باوجود خوب چمک رہے تھے مگر ایک پاؤں کی جراب دوسرے پاؤں کی جراب سے بالکل مختلف تھی ۔ پھر دونوں جرابیں پھٹی ہوئی بھی تھیں ۔ اس قدر کہ ان میں سے نو جوان کی میلی میلی ایڑیاں نظر آ رہی تھیں ۔ اس کے اوورکوٹ کی مختلف جیبوں سے جو چیزیں برآمد ہوئیں وہ یہ تھیں : ایک چھوٹا سا سیاہ کنگھا ، ایک رومال ، ساڑھے چھے آنے ، ایک بجھا ہوا آ دھا سگریٹ ، ایک چھوٹی سی ڈائری جس میں لوگوں کے نام اور پتے لکھے تھے ، نئے گراموفون ریکارڈوں کی ایک ماہانہ فہرست اور کچھ اشتہار جو مٹرگشت کے دوران میں اشتہار بانٹنے والوں نے اس کے ہاتھ میں تھما دیے تھے اور اس نے انھیں اوورکوٹ کی جیب میں ڈال لیا تھا ۔ بلاشبہ اس وقت تک وہ دم توڑ چکا تھا ۔ اس کا جسم سنگ مرمر کی میز پر بےجان پڑا تھا ۔ اس کا چہرہ جو پہلے چھت کی سمت تھا کپڑے اتارنے میں دیوار کی طرف مڑ گیا تھا ۔ معلوم ہوتا تھا کہ جسم اور اس کے ساتھ روح کی اس برہنگی نے اسے خجل کر دیا ہے اور وہ اپنے ہم جنسوں سے آنکھیں چرا رہا ہے ۔ افسوس کہ اس کی بید کی چھڑی جو حادثے کے دوران میں کہیں کھو گئی تھی ، اس فہرست میں شامل بھی ۔","جنوری کی ایک شام کو ایک خوش پوش نوجوان ڈیوس روڈ سے گزر کر مال روڈ پر پہنچا اور چیرنگ کراس کا رخ کر کے خراماں خراماں پڑی پر چلنے لگا ۔ یہ نوجوان اپنی تراش خراش سے خاصا فیشن ایبل معلوم ہوتا تھا ۔ چپکتے ہوۓ بال ، باریک باریک مونچھیں گویا سرے کی سلائی سے بنائی گئی ہوں ، بادامی رنگ کا اوورکوٹ پہنے ہوئے جس کے کاج میں شربتی رنگ کے گلاب کا ایک آدھ کھلا پھول اٹکا ہوا ، سر پر سبز فیلٹ ہیٹ ایک خاص انداز سے ٹیڑھی رکھی ہوئی ، سفید سلک کا گلو بند گلے کے گرد لپٹا ہوا ، ایک ہاتھ کوٹ کی جیب میں ، دوسرے میں بید کی ایک چھوٹی چھڑی پکڑے ہوئے جسے کبھی کبھی وہ مزے میں آ کے گھمانے لگتا تھا ۔ فی الحقیقت ان میں کوئی جاذبیت تھی ہی نہیں یا پھر وہ اپنے حال میں ایسا مست تھا کہ کسی دوسرے سے اسے سروکار ہی نہ تھا مگر ابھی اس نے آدھی ہی سڑک پار کی ہوگی کہ اینٹوں سے بھری ہوئی ایک لاری پیچھے سے بگولے کی طرح آئی اور اسے روندتی ہوئی میکلوڈ روڈ کی طرف نکل گئی ۔ فورا ایک کارگو روکا گیا اور اسے جیسے تیسے اس میں ڈال کر ہسپتال روانہ کر دیا گیا جس وقت وہ ہسپتال پہنچا تو اس میں ابھی رمق بھر جان باقی تھی ۔ اسے سنگ مرمر کی میز پر لٹا دیا گیا ۔ اب اس کے کپڑے اتارے جا رہے تھے ۔ سب سے پہلے سفید سلک کا گلوبند اس کے گلے سے اتارا گیا ۔ نوجوان کے گلوبند کے نیچے نکٹائی تو کیا ، سرے سے قمیض ہی نہیں تھی ۔ اوورکوٹ اتارا گیا تو نیچے سے ایک بوسیدہ اونی سویٹر نکلا جس میں جابجا بڑے بڑے سوراخ تھے ۔اس کے جسم پر میل کی تہیں بھی خوب چڑھی ہوئی تھیں ۔ پتلون کو پیٹی کے بجاۓ ایک پرانی دھجی سے جو شاید کبھی نکٹائی ہو گی خوب کس کے باندھا گیا تھا ۔ بوٹ تو پرانے ہونے کے باوجود خوب چمک رہے تھے مگر ایک پاؤں کی جراب دوسرے پاؤں کی جراب سے بالکل مختلف تھی ۔ پھر دونوں جرابیں پھٹی ہوئی بھی تھیں ۔ معلوم ہوتا تھا کہ جسم اور اس کے ساتھ روح کی اس برہنگی نے اسے خجل کر دیا ہے اور وہ اپنے ہم جنسوں سے آنکھیں چرا رہا ہے ۔"
سفارش,"محلے کی بڑی گلی کے موڑ پر تین چار تانگے ہر وقت موجود رہتے ہیں مگر اس روز میں موڑ پر آیا تو وہاں ایک بھی تانگا نہیں تھا ۔ مجھے خاصی دور بھی جانا تھا اور جلدی بھی پہنچنا تھا ، اس لیے تانگے کا انتظار کرنے لگا ۔ تانگے تو بہت سے گزرے مگر سب لگے ہوۓ تھے ۔ اچانک میں نے فیکے کوچوان کو اپنی طرف آتے دیکھا تو پکارا بھئی فیکے تانگا کہاں ہے ؟ تانگا لاؤ نا ۔ تانگا تو بابو جی ، آج نہیں جوڑا ہے ۔ فیکے نے جواب دیا ۔ میں نے دیکھا کہ فیکا جو کوچوان کا کوچوان اور پہلوان کا پہلوان تھا اس نے آج شیو بھی نہیں بنوایا تھا ۔ اس کی آنکھیں بھی سرمے سے محروم تھیں اور بوٹی کی طرح سرخ ہو رہی تھیں ۔ کیا بات ہے فیکے ؟ میں نے پوچھا ۔ ہاں ۔ وہ بولا بابو جی ایک کام ہے۔ ہاں ہاں کہو ۔ میں نے کہا کام یہ ہے بابو جی کہ آپ میرے بابا کو تو جانتے ہیں نا ؟ فیکا بولا ۔ اس کی ایک آنکھ چلی گئی ہے ۔ اوہو مجھے دکھ ہوا ۔ کیسے گئی ؟ کیا کوئی حادثہ ہوا ؟ جی نہیں فیکے کے چہرے پر بھول پن کا چھینٹا پڑ گیا ۔ تو وہ ہر وقت رہتی تھی اور اس میں سے پانی بہتا رہتا تھا ۔ آپ تو جانتے ہیں ۔ آپ تو بابا کے ساتھ کئی بار تانگے پر بیٹھے ہیں ۔ تو بابو جی کل کیا ہوا کہ بابا مصری شاہ میں سے گزرا تو ایک حکیم سرمہ بیچ رہا تھا۔ بابا یہ سرمہ لے آیا اور ہمیں بتایا کہ اس سے آنکھ کی لالی جاتی رہے گی ۔ حکیم نے خدا رسول کی قسم کھا کے کہا ہے اور یہ بھی کہا ہے کہ نہ جائے تو قیامت کے دن مجھے گردن سے پکڑنا ۔ میں نے بھی کہ دیا کہ حکیم خدا رسول کو بیچ میں ڈال رہا ہے تو ذرا سا لگا لے ۔ اماں نے بھی یہی صلاح دی ۔ اس نے لقمان حکیم ، حکمت کا بادشاہ پڑھا اور آنکھ میں سلائی پھیر لی ۔ بس پھر کیا تھا بابو جی قسم کھا کر کہتا ہوں جب سے اب تک آنکھ لگی ہو ۔ بابو جی ، آپ تھک تو نہیں گئے ؟ سگریٹ والے کی کرسی اٹھا لاؤں ؟ اس وقت فیکا مجھے ایسا لگا جیسے اس کے چوڑے چکلے سینے پر گڈے کا حیران سر رکھا ہوا ہے ۔ میں نے کہا : تم بھی حد کر تے ہو فیکے ۔اب آگے بھی کہو نا ۔ فیکے کی آنکھوں میں منونیت کی نمی جاگی ۔ وہ بولا بس بابو جی خدا آپ کا بھلا کرے ۔ رات تو چیخ چیخ کے گزار دی ۔ پھر صبح کو محلے کے سارے کوچوان اکٹھے ہوۓ تو ان میں سے چچا شیدے نے کہا کہ پوست کے ڈوڈے پانی میں ابالو اوراس پانی سے آنکھ دھوو ۔ دھوئی پر بابا اسی طرح تڑپتا رہا ۔ پھر کسی نے کہا کہ پالک کا ساگ ابال کر باندھو ، باندھا اور جب کھولا تو بابا نے صاف کہ دیا کہ اب کیا جتن کرتے ہو آنکھ کا دیا تو بجھ گیا ۔ ہمارے گھر میں تو پس پڑ گئی بابو جی ۔ اسے ایک ہسپتال میں لے گئے ، پھر دوسرے میں لے گئے ۔ دونوں میں جگہ نہ تھی ۔ دو پہر کو راج گڑھ کے ایک کوچوان نے بتایا کہ اس کا سالا میو ہسپتال میں چوکیدار ہے ۔ اس کی سفارش سے جگہ تو مل گئی پر برانڈے میں ۔ وہ بھی کوئی ایسی بات نہیں ۔ پر بابو جی شام ہونے کو آئی ہے اور ابھی تک کوئی ڈاکٹر تو کیا کوئی نرس بھی ادھر نہیں آئی ۔ آپ صاحب لوگ ہیں یہ دیکھیے ہاتھ باندھتا ہوں ۔ میرے ساتھ چل کر کسی ڈاکٹر سے یہ کہ دیجیے کہ صدیقے مریض کو ذرا سا دیکھ لے میں نے کہا وہاں ایک ڈاکٹر ہے ، ڈاکٹر عبدالجبار ۔ ان سے میرا سلام کہو ۔ کام ہو جاۓ گا ۔ نہ ہوا تو کل میں تمھارے ساتھ چلوں گا ۔ اس وقت مجھے ایک دعوت میں جانا ہے، نام یاد کرلو ڈاکٹر عبدالجبار ۔ فیکا میرے بہت سے شکریے ادا کر کے چلا گیا ۔ پھر مجھے ایک خالی تانگا مل گیا ۔ جب تانگا میو ہسپتال کے صدر دروازے کے سامنے سے گزرا تو میں نے دیکھا کہ فیکا ایک چوکیدار سے باتیں کر رہا ہے ۔ ظاہر ہے کہ ڈاکٹر جبار کا پتا پوچھ رہا ہوگا ۔ ایک بار جی میں آئی کہ ہسپتال جا کر جبار صاحب سے کہ دوں مگر اب تانگا آگے نکل گیا تھا اور مجھے پہلے ہی دیر ہو گئی تھی ۔ کچھ دور جا کر گھوڑا پھسل کر گرا اور دس منٹ تک گرا رہا ۔ پھر جب اٹھا اور چلنے لگا تو یکایک جبار صاحب کا سکوٹر میرے تانگے کے قریب سے زن سے گزر گیا ۔’جبار صاحب ! میں چلایا مگر جبار صاحب میری آواز سے تیز نکلے ۔ کوئی بات نہیں ، میں نے سوچا ، کل کہ دوں گا ۔ کل پہلا کام ہی یہی کروں گا ۔ رات کو میں گھر واپس آیا تو معلوم ہوا کہ فیکا کوچوان آیا تھا اور کہ گیا تھا کہ بابو آئیں تو مجھے بلالیں ۔ میں نے سوچا ، اس وقت کون بلاۓ ۔ اگر جبار صاحب ہسپتال ہی کو جا رہے تھے اور فیکے کا کام ہو گیا ہے تو شکریہ صبح قبول کر لوں گا اور اگر کام نہیں ہوا تو جو بھی کوشش ہو گی صبح ہی کو ہو گی ۔ صبح کو میں ابھی بستر سے نہیں نکلا تھا کہ فیکے نے دروازہ کھٹکھٹایا۔ معلوم ہوا کہ رات جبار صاحب ڈیوٹی پر نہیں تھے ۔ ان کی ڈیوٹی آج دن کی ہے ۔  تمھارا باپ دسمبر کی اس سردی میں برآمدے ہی میں پڑا رہا ؟ میں نے اپنے انداز میں تشویش ظاہر کی ۔ جی ہاں وہ بولا مگر یہ تو کوئی ایسی بات نہیں بابو جی ۔ آپ نے کہا اگر نہیں دیکھا ۔ دس سال سے چھپر میں پڑے ہیں ۔ اور اس کی آنکھ ؟ میں نے پوچھا ۔ وہ تو چلی گئی بابو جی ۔ فیکا یوں بولا جیسے اس کے باپ کی آنکھ کو ضائع ہوئے برسوں گزر چکے ہیں ۔ میں نے کہا :'' جب آنکھ جاہی چکی ہے تو بےچارے بڑھے کو ہسپتال میں کیوں گھسیٹتے پھرتے ہو ؟ وقت بھی ضائع ہوگا روپیا بھی ضائع ہو گا ۔ فیکا بولا : بابو جی کیا پتا آنکھ کے کسی کونے کھدرے میں بینائی کا بھورا پڑا رہ گیا ہو ۔ دیکھیے چولھا بجھ جاتا ہے تو جب بھی دیر تک راکھ میں ہاتھ نہیں ڈالتے ۔ کیا پتا کوئی چنگاری سلگ رہی ہو ۔ میں اس بات سے چونکا ۔ آج تک فیکے نے مجھ سے صرف چارے کی مہنگائی اور آٹے میں ملاوٹ کے موضوع پر باتیں کی تھیں ۔ پھر وہ عاجزی سے بولا  ذرا سا میرے ساتھ چلے چلیے ۔ میرے جسم میں نیند بھی پوری طرح غائب نہیں ہوئی تھی ۔ پھر نہانا تھا ۔ شیو کرنا تھا ۔ چائے پینی تھی ۔ میں نے کہا میں تمھیں اپنا کارڈ دیے دیتا ہوں ۔ وہ ڈاکٹر جبار کو دکھا دو ۔ بڑے یار آدمی ہیں ۔ فٹافٹ کام کر دیں گے تمھارا باپ ایک بار وارڈ میں چلا جاۓ ، پھر علاج کے لیے تو میں خود جا کر کہوں گا ۔ وہ مجھ سے کارڈ لے کر یوں چلا جیسے دنیا جہاں کی دولت سمیٹے لیے جا رہا ہے ۔ میں نے کارڈ پرلکھ دیا تھا۔ جبار صاحب ! اس کا کام کر دیجیے، بےچارا بڑا ہی غریب آدمی ہے ۔ دعائیں دے گا ۔ اور مجھے یقین تھا کہ کام ہو جاۓ گا ۔ ڈاکٹروں کو صرف اتنا ہی تو دیکھنا تھا کہ آنکھ پوری طرح بجھ گئی ہے یا تھوڑی بہت رمق باقی ہے ۔ میں دن بھر گھر سے غائب رہا اور فیکا دن بھر میرے گھر کے چکر کاٹتا رہا ۔ شام کو اس نے مجھے بتایا کہ جبار صاحب بیٹھے تو ہیں پر کوئی اندر  نہیں جانے دیتا کہتے ہیں باری سے آؤ اور میری باری آتی ہی نہیں ۔ گھٹنا پاجامے میں سے جھانک رہا ہو تو باری کیسے آۓ بابو جی ۔ فیکے نے مجھے ایک بار پھر چونکا دیا ۔ نہ جانے پہلوان فیکے کے اندر یہ حساس فیکا اتنے برسوں سے کہاں چھپا بیٹھا تھا۔ میں نے وعدہ کیا کہ کل ضرور چلوں گا ۔اب تو شام ہو گئی ہے ۔ دوسرے دن سویرے ہی مجھے شیخوپورے جانا پڑ گیا ۔ رات کو واپس آیا تو معلوم ہوا کہ فیکا آیا تھا ۔ اس کے بعد تین دن تک میں نے زیادہ وقت گھر میں گزار اگر فیکا نہ آیا ۔ چوتھے روز میں نے گلی کے موڑ پر ایک کوچوان سے فیکے کے باپ کا پوچھا تو معلوم ہوا کہ اسے وارڈ میں جگہ مل گئی ہے ۔ اتنے میں فیکا بھی آنکلا ۔ مجھے ذرا سی ندامت تھی ، اس لیے جھوٹ بولنا پڑا۔  کیوں فیکے ، جبار صاحب نے کام کر دیا نا ؟ وہ بولا ۔ مگر بابو جی ، وہ تو مجھ سے ملے ہی نہیں ۔ میں نے کہا۔ میں نے انھیں فون کر دیا تھا ۔ فیکے کا چہرہ ایک دم سرخ ہو گیا اور اس کی آنکھوں میں ممنونیت کی نمی جاگ اٹھی ۔ جبھی میں کہوں نرس بار بار یہ کیوں کہ رہی ہے کہ دیکھو ، بڑھے کو تکلیف نہ ہو ۔ پھر میں وہاں سے چلا آیا ۔ میرے قدم آہستہ آہستہ اٹھ رہے تھے مگر ذہن جیسے شکست کھا کر بھاگا جا رہا تھا۔ رات کو نیند نے ندامت دور کر دی مگر صبح ہی فیکا دروازے پر موجود تھا ۔ بولا آپ کی مہربانی سے داخلہ تو مل گیا تھا پر اب انھوں نے بابا کو کوٹ لکھپت کے ہسپتال میں بھیج دیا ہے ۔ یہ تو بڑا غضب ہوا بابو جی ۔ آج میں اماں کو ساتھ لے کر گیا ۔ دو روپے گل ہو گئے ۔ کچھ ہو سکے تو کیجیے ۔ میں نے کہا ۔ میں ابھی جا کر ڈاکٹر جبار کو فون کرتا ہوں ۔ میں نے فون کیا بھی مگر ڈاکٹر صاحب مل نہ سکے ۔ پھر مصروفیتوں میں بات آئی گئی ہو گئی ۔ پانچ چھے روز بعد میں نے فیکے کو دیکھا تو سوچا کہ نظریں چرا کے ساتھ والی گلی میں مڑ جاؤں اور وہاں سے بھاگ نکلوں ۔ مگر فیکا لپک کر میرے پاس آیا اور بولا ۔ بابو جی سمجھ میں نہیں آتا آپ کے کس کس احسان کا بدلا اتاروں گا ۔ جھوٹ نے میری ندامت کو کان سے پکڑ کر ایک طرف ہٹا دیا ۔ واپس آ گیا نا تمھارا بابا ؟ فیکا بولا ۔ واپس بھی آ گیا اور اپریشن بھی ہو گیا ۔ جمعے کو پٹی کھل رہی ہے ۔ دعا کیجیے ۔ میں نے کہا ۔ اللہ رحم کرے گا ۔ پھر وہ جمعے کی شام کو آیا تو بولتے ہی زار زار رونے لگا۔ بابو جی غضب ہوگیا پٹی کھلی تو پتا چلا۔ ایک آنکھ تو گئی ہی تھی ، دوسری پر بھی اثر پڑ گیا ہے۔ کہتے ہیں اب پہلے اپریشن کا زخم ملے تو دوسرا اپریشن ہو گا اور دوسری آنکھ کا بھی ہو گا ۔ میں نے اسے تسلی دی اور اسے ساتھ لے کر سامنے ہی ایک دکان سے ڈاکٹر جبار کو فون کیا مگر بدقسمتی سے وہ فون پر موجود نہ تھے ۔ پھر میں نے اس سے وعدہ کیا کہ کل جا کر ڈاکٹر جبا ر سے ملوں گا ۔ وہ ہسپتال میں نہ ہوئے تو انھیں گھر میں جا پڑوں گا ۔ دوسرے دن میں جا تو نہ سکا البتہ ڈاکٹر جبار کو فون ضرور کیا ۔ وہ پھر غائب تھے ۔ ادھر فیکا بھی غائب ہو گیا ۔ شاید دو ڈھائی ہفتے بعد دروازے پر دستک ہوئی ۔ نوکر نے آ کر بتایا کہ فیکا کوچوان آیا ہے ۔ میں نے بھی اسے کھڑکی میں سے دیکھ لیا ۔ بالکل ہلدی ہو رہا تھا میں نے نوکر سے پوچھا ۔ کیا تم نے اسے بتا دیا ہے کہ میں موجود ہوں ؟ جی ہاں ۔ نوکر بولا ۔ بس میرے منہ سے نکل گیا ۔ بڑے احمق آدمی ہو ۔ میں نے اسے ڈانٹا اور کہا ۔ جاؤ کہ وہ کپڑے بدل رہے ہیں ۔ آتے ہیں ۔ کپڑے تو میں نے بدل رکھے تھے البتہ میں اپنے تیور بدلنے کی کوشش کرنے لگا ۔ پھر اچانک خیال آیا کہ کتنا چھوٹا آدمی ہوں دو پیسے یا دو روپے یا چلو دو لاکھ کی بھی بات نہیں ۔ دو آنکھوں کی بات ہے اور میں جھوٹ بولے جا رہا ہوں ۔ مجھے فیکے کے سامنے اعتراف کر لینا چاہیے کہ میں تمھارے لیے کچھ نہیں کر سکا ۔ پھر میں نے وہ فقرے سوچے جو مجھے فیکے کے سامنے اس انداز سے ادا کرنے تھے کہ اسے سچی بات بھی معلوم ہو جاۓ اور اسے دکھ بھی نہ ہو ۔ میں باہر آیا تو فیکا بولتے ہی زار زار رونے لگا ۔ بابو جی کچھ سمجھ میں نہیں آتا کہ کچھ سمجھ میں نہیں اس کی آواز بھر آئی ۔ میرے سوچے ہوۓ فقرے ایک دوسرے سے گتھم گتھا ہو گئے بمشکل میں نے کہا ۔ فیکے بات یہ ہے فیکے کہ ... یا آنسوؤں سے بھیگا ہوا ، بچوں کی طرح گول گول سرخ چہرہ لیے فیکا اٹھا اور بولا  بابو جی ! کچھ سمجھ میں نہیں آتا۔ میں شکریہ ادا کروں تو کیسے کروں ۔ میرا بابا ٹھیک ہو گیا ہے ۔ اس کی دونوں آنکھیں ٹھیک ہو گئی ہیں ۔ اسے بینائی اللہ نے دی ہے اور آپ نے دی ہے ۔ آپ نے مجھے خرید لیا ہے بابو جی ۔ قسم خدا کی میں عمر بھر آپ کا نوکر رہوں گا ۔ اور میں نے ایک بہت لمبی ، بہت گہری سانس لے کر کہا۔  کوئی بات نہیں فیکے ۔ کوئی بات نہیں ۔","اچانک میں نے فیکے کوچوان کو اپنی طرف آتے دیکھا تو پکارا بھئی فیکے تانگا کہاں ہے ؟ تانگا لاؤ نا ۔ تانگا تو بابو جی ، آج نہیں جوڑا ہے ۔ فیکے نے جواب دیا ۔ تو بابو جی کل کیا ہوا کہ بابا مصری شاہ میں سے گزرا تو ایک حکیم سرمہ بیچ رہا تھا۔ بابا یہ سرمہ لے آیا اور ہمیں بتایا کہ اس سے آنکھ کی لالی جاتی رہے گی ۔ اس نے لقمان حکیم ، حکمت کا بادشاہ پڑھا اور آنکھ میں سلائی پھیر لی ۔ بس پھر کیا تھا بابو جی قسم کھا کر کہتا ہوں جب سے اب تک آنکھ لگی ہو ۔ اسے ایک ہسپتال میں لے گئے ، پھر دوسرے میں لے گئے ۔ دو پہر کو راج گڑھ کے ایک کوچوان نے بتایا کہ اس کا سالا میو ہسپتال میں چوکیدار ہے ۔ اس کی سفارش سے جگہ تو مل گئی پر برانڈے میں ۔ میرے ساتھ چل کر کسی ڈاکٹر سے یہ کہ دیجیے کہ صدیقے مریض کو ذرا سا دیکھ لے میں نے کہا وہاں ایک ڈاکٹر ہے ، ڈاکٹر عبدالجبار ۔ ان سے میرا سلام کہو ۔ کام ہو جاۓ گا ۔ صبح کو میں ابھی بستر سے نہیں نکلا تھا کہ فیکے نے دروازہ کھٹکھٹایا۔ معلوم ہوا کہ رات جبار صاحب ڈیوٹی پر نہیں تھے ۔ پھر وہ عاجزی سے بولا  ذرا سا میرے ساتھ چلے چلیے ۔ میں نے کہا میں تمھیں اپنا کارڈ دیے دیتا ہوں ۔ وہ ڈاکٹر جبار کو دکھا دو ۔ شام کو اس نے مجھے بتایا کہ جبار صاحب بیٹھے تو ہیں پر کوئی اندر  نہیں جانے دیتا کہتے ہیں باری سے آؤ اور میری باری آتی ہی نہیں ۔ میں نے وعدہ کیا کہ کل ضرور چلوں گا ۔ رات کو نیند نے ندامت دور کر دی مگر صبح ہی فیکا دروازے پر موجود تھا ۔ بولا آپ کی مہربانی سے داخلہ تو مل گیا تھا پر اب انھوں نے بابا کو کوٹ لکھپت کے ہسپتال میں بھیج دیا ہے ۔ کچھ ہو سکے تو کیجیے ۔ میں نے کہا ۔ میں ابھی جا کر ڈاکٹر جبار کو فون کرتا ہوں ۔ میں نے فون کیا بھی مگر ڈاکٹر صاحب مل نہ سکے ۔ پھر مصروفیتوں میں بات آئی گئی ہو گئی ۔ پانچ چھے روز بعد میں نے فیکے کو دیکھا تو سوچا کہ نظریں چرا کے ساتھ والی گلی میں مڑ جاؤں اور وہاں سے بھاگ نکلوں ۔ مگر فیکا لپک کر میرے پاس آیا اور بولا ۔ بابو جی سمجھ میں نہیں آتا آپ کے کس کس احسان کا بدلا اتاروں گا ۔ فیکا بولا ۔ واپس بھی آ گیا اور اپریشن بھی ہو گیا ۔ جمعے کو پٹی کھل رہی ہے ۔ دعا کیجیے ۔ میں نے کہا ۔ اللہ رحم کرے گا ۔ اور میں نے ایک بہت لمبی ، بہت گہری سانس لے کر کہا۔  کوئی بات نہیں فیکے ۔ کوئی بات نہیں ۔"
چراغ کی لو,"شام کی بڑھتی ہوئی اداس تاریکی میں سامنے کی ہر چیز آہستہ آہستہ دھندلی پڑتی جا رہی تھی ۔ اس نے نظریں پھرا پھرا کر بغیر پلستر کی دیواروں کو دیکھنا شروع کیا جو اندھیرے میں ڈوب کر بھیانک ہوتی چلی جا رہی تھیں جیسے وہ سیاہ رنگ میں نہا گئی ہو . اندھیرا اور تنہائی ! اس کا جی الٹنے لگا تو کھانستی ہوئی اٹھ کر بیٹھ گئی . اسے اپنے باپ کا انتظار تھا جو کام پر سے آ کر جانے کہاں چلتا بنا تھا ۔ یہ خیال نہیں آتا کہ اکیلے گھر میں جی گھبراتا ہو گا میرا ۔ وہ جھنجھلاہٹ میں رہ رہ کر بس یہی سوچ رہی تھی ۔ اس کا جی چاہ رہا تھا کہ زور زور سے رونے لگے لیکن آنسوؤں کا ذخیرہ جیسے حلق میں اٹک کر رہ گیا تھا ۔ اس سے رویا بھی نہ گیا ۔ اس نے دوبارہ الجھ کر ادھر ادھر دیکھنا شروع کیا تو ہر طرف بس یوں نظر آنے لگا جیسے نئے سفید کپڑوں میں لپٹے ہوۓ ڈھانچے سامنے کی اندھیری کوٹھڑی سے نکل نکل کر سارے گھر میں گھوم پھر رہے ہوں ۔ اس کے ذہن پر ان ڈھانچوں کی ہڈیوں کی چیخ اور نئے سفید کپڑوں کی مدہم کھڑکھڑاہٹ اس طرح چھا گئی کہ وہ آنکھیں بیچ کر دوبارہ چارپائی پر لڑھک گئی . بالکل بےحس و حرکت جیسے اس کا دم ہی نکل گیا . سفید کپڑوں میں لپٹے ہوئے ڈھانچوں کی ہڈیوں کی چیخ اور کپڑوں کی کھڑکھڑاہٹ ۔ میں تو بس اس کا وہم ہی وہم تھا ۔ کچھ دنوں سے جسم کے ساتھ ساتھ اس کا دماغ بھی بہت کمزور ہو گیا تھا ۔ رات تو خیر رات ہی تھی ۔ وہ دن دوپہر بھی اکثر وہم کرتی . بس جدھر بھی نظر جما کر دیکھتی لگتا کہ کوئی سفید سفید کپڑوں میں لپٹا چلا آ رہا ہے ۔ بالکل اسی وضع کے کپڑے جو اس کی ماں کو مرنے کے بعد پہناۓ گئے تھے ۔ دروازہ مانوس طریقے پر چرمرایا اور پھر کھٹ سے بند ہو گیا اور اس نے کپکپا کر آنکھیں کھول دیں ۔ جب کچھ نظر نہ پڑا تو مری ہوئی آواز میں بولی ۔ کون ہے ؟ میں ہوں اچھن ۔ یہ اس کے باپ کی آواز تھی ۔ کہاں تھے ابا ؟ میرا دل اکیلے میں گھبرا رہا تھا ۔ اس نے شکایت کی تو جیسے اس کے حلق میں آنسوؤں کا ذخیرہ دوبارہ پھنس گیا اور آنکھیں کہنے لگیں ۔ ذرا کام سے گیا تھا  چراغ نہیں جلایا ۔ باپ نے چارپائی کے پائے سے ٹھوکر کھائی تو جھلا کر پوچھا اوراپنی چارپائی پر بیٹھ گیا۔ دیا سلائی نہیں تھی ۔ یہ لو دیا سلائی ۔ باپ نے جیب سے دیا سلائی نکال کر ایک بیڑی سلگائی تو دیا سلائی کی روشنی میں اس کا چہرہ بڑا وحشت زدہ سا نظر آیا ۔ الجھی ہوئی کھچڑی ڈاڑھی ، ہونٹوں پر اوندھی ہوئی مونچھیں لکیروں سے پٹی ہوئی پیشانی اور ایک ننھی سی سرخ کمان کی طرح خم کھا گئی اور چرمراتی ہوئی بیڑی کا دھواں چھوٹے سے آنگن میں پھیل گیا ۔ اوں وہ کانکھتی ہوئی پٹی پر زور دے کر اٹھ بیٹھی ۔ بیڑی کے دھویں سے اس کا جی متلا رہا تھا ۔ کیسا جی ہے اچھن ؟ باپ نے بیڑی کا ایک طویل کش لیا تو ہلکی سی سرخ روشنی میں اس کی ابلی ہوئی آنکھیں چمک گئیں ۔ بیڑی نہ پیو ابا اس کے دھویں سے میرا جی الٹتا ہے اور وہ اپنے بخار سے بھاری سر کو کندھوں پر جھکا جھکا کر بیزاری سے کانکھنے لگی ۔ باپ کو غصہ آ گیا ۔ کتنی دیر بعد تو اس نے بیڑی سلگائی تھی ۔ جب سے بیڑی کا بنڈل چھے پیسے کا ہو گیا تھا وہ تمام دن اور رات میں صرف چار بیڑیاں پیتا ۔ مارے طلب کے جماہیوں پر جماہیاں آتیں ۔ لیکن اپنا جی مارتا اور اس وقت بیٹی نے حکم لگا دیا کہ نہ پیو ۔ تیرا جی تو ہر بات میں الٹا کرتا ہے کچھ دماغ چل گیا ہے تیرا باپ نے تیز آواز میں کہا اور اچھن بغیر کچھ جواب دیے اٹھی اور دیا سلائی کی ڈبیا لے کر دالان میں رینگ گئی ۔ گھر کی سنسان تاریکی میں دیا سلائی کے رگڑنے کی آواز گونجی اور سیاہ طاق میں رکھے ہوئے چراغ پر مدھم سی لو چمکنے لگی بوسیدہ دالان کے ستون کا سایہ چھوٹے سے آنگن سے گزر کر سامنے کی دیوار تک چڑھ گیا تو اچھن نے دیا سلائی کی ڈبیا مٹی میں دبا کر اپنا سر طاق کے برابر ٹیک دیا اور پتلیاں پھرا کر چراغ کی ٹمٹماتی ہوئی لو کو دیکھنے لگی ۔ باپ نے بیڑی چارپائی کی پٹی پر رگڑ کر بجھا دی اور اسے دوبارہ پینے کے خیال سے اپنے کان پر جما کر اچھن کی طرف دیکھا تو اسے جیسے دھچکا سا لگا ۔ اندھیرے میں پناہ ڈھونڈتی ہوئی روشنی میں وہ اس طرح کھڑی ہوئی بڑی بھیانک لگ رہی تھی ہڈیوں پر منڈھی ہوئی سیاہ کھال الجھے الجھاۓ جھونجھ ایسے بال ، کھلے ہوۓ ہونٹ اور پھری ہوئی پتلیاں بس جیسے وہ دیوار سے ٹک کر مر گئی ہو ۔ ابھی دوسرا ہی سال تو تھا کہ باپ نے اچھن کی ماں کو بالکل اسی حالت میں بستر پر پڑے دیکھا تھا ۔ کھلے ہوۓ ہونٹ اور پھری پتلیاں یہ دیکھ کر وہ بجاۓ رونے دھونے کے گزوں نئے کپڑے کے پھیر میں پڑ گیا تھا ۔ چیتھڑوں گدڑوں پر پڑا ہوا غریب عورت کا بےجان جسم اسے دنیا کے قاعدے کے بموجب کفن چاہیے تھا ۔ گزوں نیا ، تھان پر سے اتارا ہوا کپڑا چاہے وہ زندگی میں ایک عرصے سے چھالیٹن کے ایک گھیر کھار والے پاجامے کو ترستی ہی رہی ہو مگر اس سے کیا ہوتا ہے غریبوں کو امیروں کی برابری کرنے کا بس ایک ہی موقع ملتا ہے دنیا میں اور وہ مرنے کے بعد صرف کفن لینے کے بارے میں ۔ آہا ! اصل بات تو یہ ہے کہ غریب پیدا ہی اس لیے ہوتے ہیں کہ مرنے کے بعد امیروں کی برابری جن کی ماں کے لیے کفن چاہیے تھا اور اس کے لیے اچھن کا باپ انتہائی فکر مند تھا ۔ وہ سوچ رہا تھا کہ اگر اچھن کی ماں زندگی میں ہر ایک کے سامنے لیرے لیرے کپڑوں میں پھری تھی ۔اس کا یہ مطلب تھوڑی تھا کہ وہ قبر میں بھی یوں رکھ دی جاتی اس لیے اس نے جان پہچان والوں کے دروازے کھٹکھٹاۓ ۔ ادھر ادھر بہت دوڑا بےچارہ لیکن کہیں سے بھی اتنے روپے کا انتظام نہ ہو سکا کہ کفن خریدا جاسکتا ۔ انتظام ہوتا بھی کیسے؟ اس کی جان پہچان والے ہی کون سے دو وقت پیٹ بھر کھانے والوں میں سے تھے ؟ آخر وہ سب کی طرف سے مایوس ہو کر اپنے مالک کے پاس گیا ۔ جن کی دکان پر وہ دس روپے مہینے کے عوض صبح سے شام تک حساب کتاب لکھا کرتا تھا ۔ اس نے اپنی الجھی ہوئی میلی ڈاڑھی کو آنسوؤں سے بھگو کر ہاتھ جوڑتے ہوئے کہا کہ مالک ! میرے گھر میں بےکفن کی لاش پڑی ہے کچھ اور مالک نے بات کاٹ کر نرم لہجے میں جواب دیا ۔ منشی جی اللہ کے گھر کا کام ہے، قرض نہیں لو روپے ، ادا کرنے کی فکر نہ کرنا تاجر مالک نے پچیسں روپے اس کے ہاتھ پر رکھ دیے۔ روٹیوں کو ترستی ، کپڑے کو بلکتی اور حکیم صاحب کا نسخہ پینے کو سسکتی ہوئی اچھن کی ماں ایک دم پچیس روپے کا خرچ کروا کے زمین میں جا چھپی اور اب فکرمند آنکھوں سے اچھن کو تک رہا تھا جو اب تک بےحس و حرکت دیوار سے سر ٹیکے چراغ کی مدھم لو کو پتلیاں پھراۓ کے جارہی تھی ۔ ماں کے مرنے کے بعد سے اسے بھی نہ جانے کیا ہوتا جا رہا تھا ۔ بس گھلتی ہی چلی جا رہی تھی ۔ وہی ماں کی سی ٹھسکےدار کھانسی اور ہلکا ہلکا بخار پڑی ہے ، ادھر پڑی ہے ۔ باپ غریب اس کی حالت کو سمجھتا تو خوب مگر وہ علاج کیا خاک کرتا ۔ زیادہ سے زیادہ وہی خیراتی ہسپتال کی دوائیں ، جن میں دوا برائے نام تھی ہاں پانی ہی پانی سرکاری ہسپتال میں دی جانے والی دوائیں الٹا نقصان ہی کرتی جب اچھن کی ماں کے لیے کچھ نہ کر سکا تو اچھن کے لیے کہاں سے ڈاکٹر پکڑ لاتا پہلے بھی دس روپے پاتا تھا اور اب بھی ۔ ہاں روپے کی قیمت بازار میں پہلے سے کہیں زیادہ گھٹ گئی تھی ۔ جب اچھن کی ماں مری تھی تو بازار میں آٹا چار سیر روپے کا مل جاتا تھا اور اب ڈھائی روپے سیر بھی مشکل سے ملتا ۔ ہر چیز مہنگائی کی انتہا کو پہنچ چکی تھی لیکن دکان کا پرانا منشی اتنا ہی سستا تھا جتنا یہ سال پہلے ۔ اس کی آنکھوں کے سامنے لڑائی شروع ہونے سے قبل جو چیز میں دو پیسے کو لے کر دکان میں بھری گئی تھیں وہ لڑائی شروع ہوتے ہی مہنگی ہوتی گئیں یہاں تک کہ دو پیسے کی چیز نے آٹھ دس گنا نفع دیا گویا چیزیں جیسے جیسے پرانی ہوتی گئیں ویسے ویسے قیمتی بھی لیکن اس پرانے منشی کے دس روپے کی قیمت بازارمیں تھی دکان میں دس برس رہا تھا ۔ مالک کے نام پر بینک میں سونے چاندی کے پہاڑ کھڑے ہو رہے تھے تو اسے کیا ۔ وہی مثل کہ بی بی عید آئی ۔ جواب ملا ۔ دور موئی تجھے اپنی ٹکیا روٹی سے طلب تو جیسے اپنے دس روپوں کے سائے میں بٹھا دیا گیا تھا ۔ جہاں ضروریات زندگی کی قمیتوں کا دائرہ روز بروز تنگ ہی ہوتا جا رہا تھا۔ اس نے سنا کہ مل مزدوروں نے مہنگائی بھتہ لینا شروع کر دیا ۔ کسانوں کی بن آئی ۔ معمولی دکانوں کے ملازموں کی تنخواہوں میں بھی اضافہ ہوگیا اور یہاں تک کہ بوجھ اٹھانے والوں نے بھی اپنی مزدوری بڑھا دی تو اس کے دل میں بھی امنگ اٹھی کہ مالک سے صاف کر دے کہ میری تنخواہ بڑھاؤ لیکن شاید مالک نے اس کا خیال بھانپ کر پہلے ہی سے ہر وقت سنانا شروع کر دیا کہ منشی جی بڑھاپے سے تمھارا دماغ خراب ہو گیا ہے ۔ اب گھر بیٹھو نوکری چھوڑ کر ۔ یہ دیکھو تم نے حساب میں اتنی اتنی رقم ابھی تک نہیں جوڑی مجھے منشیوں کی کمی نہیں ۔ میں تو تمھارے پرانے ہونے کا خیال کرتا ہوں آیے دن سن سن کر اس کا جی سوکھتا کہ کہیں ان دس روپوں کے بھی لالے نہ پڑ جائیں ۔ اور وہ اس دن کو کوستا جب اس کے دل میں تنخواہ بڑھانے کا خیال آیا اچھن سوکھتی جا رہی تھی ، اس کے لیے وہ انتہائی فکرمند تھا ۔ پاس پڑوس والے کہتے کہ منشی جی  جب لونڈیا کو کھلا پہنا نہیں سکتے بیمار ہے تو کوڑی کی دوا نہیں دے سکتے تو اسے اپنے گھر بار کا کر دو کھائے پہنے گی تو آپ ہی اچھی ہو جاوے گی ۔ لیکن مشورہ دینے والے جیسے یہ سوچتے ہی نہ تھے کہ غریب کی لڑکی غریب ہی کے گھر جاۓ گی ، کسی دس بارہ روپے پانے والے کی عورت کیا پہنے گی اور کیا کھائے گی ۔ آخر اچھن کی ماں بھی تو شوہر والی تھی کون سا سکھ اٹھالیا غریب نے ؟ اچھن کو اس قدر عجیب طریقے سے کھڑے دیکھ کر باپ کی طبیعت الجھتی ہی چلی جا رہی اچانک اسے خیال آیا کہ کہیں وہ اس کے بیڑی پینے کے بارے میں تو اتنی رنجیدہ نہیں ہو گئی ۔ اچھن ! اس طرح کیوں کھڑی ہے ؟ اب میں بیڑی نہیں پیوں گا ۔ کچھ نہیں اس نے دیوار سے سر اٹھا کر غور سے باپ کی طرف دیکھا ۔ میں سوچ رہی تھی کہ چراغ کی لو بڑھا دوں ذرا ۔ اس کے لہجے میں بڑی آرزو اور خوشامد تھی ۔ لیکن یہ سن کر باپ پر سے جیسے بھاری بوجھ ہٹ گیا ۔ اتنی معمولی سی بات تھی جس کے لیے وہ اتنی دیر سے یوں کھڑی تھی ۔ اس نے سوچا سچ مچ اچھن کا دماغ چل گیا ہے ۔ اندھیرے کو روشنی میں تبدیل کرنے کا خیال اس کے نزدیک پاگل پن تھا ۔ مگر آخر کیوں ؟ اس نے کہا ۔ جانتی ہے کہ اٹھواروں میں کہیں دو پیسے کا مٹی کا تیل نصیب ہوتا ہے اس پر بھی بھیڑ بھاڑ میں پیروں کا قیمہ بنتا ہے ، کپڑے پھٹتے ... کب سے کہ رہا ہوں کہ تیل پر کنٹرول ہے اور تو ہے کہ روز روز لو بڑھانے کی ضد کیا کرتی ہے ۔ تو کیا فائدہ ایسے اجالے سے ۔ دکاندار اتنا تیل بھی نہ دیا کرے ۔ اس سے تو اندھیرا پڑا رہے۔ نام تو نہ ہو چراغ جلنے کا ۔ اس کی آنکھوں میں چمکتی ہوئی آرزو کے ننھے ننھے دیے اچانک بڑھ گئے ۔ فائدہ وائدہ کچھ نہیں معلوم مجھے ۔ بس اتنا ہی تیل ملے گا کہ چراغ جلتا رہے ۔ باپ کی آواز تیز ہو گئی جیسے اس احساس نے اسے غصہ دلا دیا ہو ۔ چاہے روشنی نہ ہو ۔ اس کے ہونٹ پھڑک اٹھے ۔ ہاں ۔ باپ کا جواب گھر کی سنسان نیم تاریکی کو اور بھی تاریک کر گیا۔ میرا تو جی الٹتا ہے ایسے اجالے سے ۔ اس نے مردہ سی آواز میں کہا لیکن باپ نے کوئی جواب نہیں دیا ۔ جیسے وہ بیٹی کے بات بات میں جی گھبرانے سے ناراض ہو گیا ہو ۔ وہ مایوس ہو کر لڑکھڑاتی ہوئی دالان سے نکل آئی اوراپنی چارپائی پر پاؤں لٹکا کر بیٹھ گئی ۔ اسے اپنے ابا پر غصہ آ رہا تھا کہ آخر وہ اس براۓ نام روشنی پر قناعت کیوں کرتے ہیں ؟ مٹی کا تیل اسے روزانہ کیوں نہیں ملتا ؟ جب کہ گلی کے نکڑ والے خوبصورت دو منزلہ گھر میں تمام رات بڑی بڑی لالٹینوں کی روشنی ہوتی رہتی ہے لیکن اس کا جھنجھلایا ہوا د مارغ سوچ ہی نہ سکا کہ اگر تیل لڑے بھڑے ملنے بھی لگے تو اس مد کے لیے دو پیسے روز کس کے گھر سے آئیں گے جب کہ اس کے باپ کو سخت محنت کی قیمت صرف اتنی ہی ملتی ہے کہ وہ جیے تو کیا ہاں جینے کی بھونڈی کی نقل اتارتا رہے ۔ بالکل اس طرح جیسے سیاہ طاق میں رکھا ہوا چراغ جس کی مدھم روشنی پر چاروں طرف سے اندھیرا امنڈ رہا تھا ۔ اچھن پیچ و تاب کھاتی اپنی چارپائی پر لڑھک گئی ۔اس کا جی گھبرا رہا تھا اور ہر طرف سے سفید نئے کپڑوں کی کھڑکھڑاہٹ صاف سنائی دے رہی تھی ۔ اس کا جی چاہ رہا تھا کہ وہ زور زور سے رو کر اپنے ابا کی قناعت پسندی کا ڈھنڈورا پیٹے لیکن اس سے رویا بھی نہ گیا ۔ آنسوؤں کا ذخیرہ تو جیسے حلق میں ہی پھنس کر رہ گیا تھا۔","شام کی بڑھتی ہوئی اداس تاریکی میں سامنے کی ہر چیز آہستہ آہستہ دھندلی پڑتی جا رہی تھی ۔ دروازہ مانوس طریقے پر چرمرایا اور پھر کھٹ سے بند ہو گیا اور اس نے کپکپا کر آنکھیں کھول دیں ۔ میں ہوں اچھن ۔ یہ اس کے باپ کی آواز تھی ۔ کہاں تھے ابا ؟ میرا دل اکیلے میں گھبرا رہا تھا ۔ باپ نے جیب سے دیا سلائی نکال کر ایک بیڑی سلگائی تو دیا سلائی کی روشنی میں اس کا چہرہ بڑا وحشت زدہ سا نظر آیا ۔ الجھی ہوئی کھچڑی ڈاڑھی ، ہونٹوں پر اوندھی ہوئی مونچھیں لکیروں سے پٹی ہوئی پیشانی اور ایک ننھی سی سرخ کمان کی طرح خم کھا گئی اور چرمراتی ہوئی بیڑی کا دھواں چھوٹے سے آنگن میں پھیل گیا ۔ بیڑی نہ پیو ابا اس کے دھویں سے میرا جی الٹتا ہے اور وہ اپنے بخار سے بھاری سر کو کندھوں پر جھکا جھکا کر بیزاری سے کانکھنے لگی ۔ باپ نے بیڑی چارپائی کی پٹی پر رگڑ کر بجھا دی اور اسے دوبارہ پینے کے خیال سے اپنے کان پر جما کر اچھن کی طرف دیکھا تو اسے جیسے دھچکا سا لگا ۔ اندھیرے میں پناہ ڈھونڈتی ہوئی روشنی میں وہ اس طرح کھڑی ہوئی بڑی بھیانک لگ رہی تھی ہڈیوں پر منڈھی ہوئی سیاہ کھال الجھے الجھاۓ جھونجھ ایسے بال ، کھلے ہوۓ ہونٹ اور پھری ہوئی پتلیاں بس جیسے وہ دیوار سے ٹک کر مر گئی ہو ۔ ماں کے مرنے کے بعد سے اسے بھی نہ جانے کیا ہوتا جا رہا تھا ۔ وہی ماں کی سی ٹھسکےدار کھانسی اور ہلکا ہلکا بخار پڑی ہے ، ادھر پڑی ہے ۔ پاس پڑوس والے کہتے کہ منشی جی  جب لونڈیا کو کھلا پہنا نہیں سکتے بیمار ہے تو کوڑی کی دوا نہیں دے سکتے تو اسے اپنے گھر بار کا کر دو کھائے پہنے گی تو آپ ہی اچھی ہو جاوے گی ۔ لیکن مشورہ دینے والے جیسے یہ سوچتے ہی نہ تھے کہ غریب کی لڑکی غریب ہی کے گھر جاۓ گی ، کسی دس بارہ روپے پانے والے کی عورت کیا پہنے گی اور کیا کھائے گی ۔ اچھن پیچ و تاب کھاتی اپنی چارپائی پر لڑھک گئی ۔اس کا جی گھبرا رہا تھا اور ہر طرف سے سفید نئے کپڑوں کی کھڑکھڑاہٹ صاف سنائی دے رہی تھی ۔ اس کا جی چاہ رہا تھا کہ وہ زور زور سے رو کر اپنے ابا کی قناعت پسندی کا ڈھنڈورا پیٹے لیکن اس سے رویا بھی نہ گیا ۔ آنسوؤں کا ذخیرہ تو جیسے حلق میں ہی پھنس کر رہ گیا تھا۔"
لاہور کا جغرافیہ,"تمہید کے طور پر صرف اتنا عرض کرنا چاہتا ہوں کہ لاہور کو دریافت ہوۓ اب بہت عرصہ گزر چکا ہے ، اس لیے دلائل و براہین سے اس کے وجود کو ثابت کرنے کی ضرورت نہیں ۔ یہ کہنے کی بھی اب ضرورت نہیں کہ کر ے کو دائیں سے بائیں گھمائے بھی کہ ہمارا ملک آپ کے سامنے آ کر ٹھہر جاۓ ، پھر فلاں طول البلد اور فلاں عرض البلد کے مقام انقطاع پر لاہور کا نام تلاش کیجیے، جہاں یہ نام کرے پر مرقوم ہو ، وہی لاہور کا محل وقوع ہے ۔اس ساری تحقیقات کو مختصر مگر جامع الفاظ میں بزرگ یوں بیان کرتے ہیں کہ لاہور ، لاہور ہی ہے ۔ اگر اس پتے سے آپ کو لاہورنہیں مل سکتا تو آپ کی تعلیم ناقص اور آپ کی ذہانت فاتر ہے ۔ محل وقوع ایک دو غلط فہمیاں البتہ ضرور رفع کرنا چاہتا ہوں ۔ لاہور پنجاب میں واقع ہے لیکن پنجاب اب پنج آب نہیں رہا ۔ اس پانچ دریاؤں کی سرزمین میں اب صرف ساڑھے چار دریا بہتے ہیں اور جو نصف دریا ہے وہ تو اب بہنے کے قابل ہی نہیں رہا ۔ اس کو اصطلاح میں راوی ضعیف کہتے ہیں ۔ ملنے کا پتا یہ ہے کہ شہر کے قریب دو پل بنے ہوئے ہیں ۔ ان کے نیچے ریت میں یہ دریا لیٹا رہتا ہے، بہنے کا شغل عرصے سے بند ہے ۔اس لیے یہ بتانا بھی مشکل ہے کہ شہر دریا کے دائیں کنارے پر واقع ہے یا بائیں کنارے پر لاہور تک پہنچنے کے کئی راستے ہیں لیکن دو ان میں سے بہت مشہور ہیں ، ایک پشاور سے آتا ہے، دوسرا دہلی سے ۔ وسطی ایشیا کے حملہ آور پشاور کے راستے اور یوپی کے حملہ آور دہلی کے راستے وارد ہوتے ہیں ۔ اول الذکر اہل سیف کہلاتے ہیں اور غزنوی یا غوری تخلص کرتے ہیں ۔ مؤخرالذکر اہل زبان کہلاتے ہیں ۔ یہ بھی تخلص کرتے ہیں اور اس میں ید طولی رکھتے ہیں ۔ حدود اربعہ : کہتے ہیں کسی زمانے میں لاہور کا حدود اربہ بھی ہوا کرتا تھا لیکن طلبہ کی سہولت کے لیے میونسپلٹی نے اسے منسوخ کر دیا ہے ۔ اب لاہور کے چاروں طرف بھی لاہور ہی واقع ہے اور روز بروز واقع تر ہورہا ہے ۔ ان کا اندازہ ہے کہ دس بیسں سال کے اندر لاہور ایک صوبے کا نام ہو گا جس کا دارالخلافہ پنجاب ہو گا۔ یوں سمجھیں کہ لاہور ایک جسم ہے جس کے ہر حصے پر ورم نمودار ہورہا ہے لیکن ہر ورم مواد فاسد سے بھرا ہے ۔ گویا یہ توسیع ایک عارضہ ہے جو اس کے جسم کو لاحق ہے ۔ آب و ہوا : لاہور کی آب و ہوا کے متعلق طرح طرح کی روایات مشہور ہیں جو قریبا سب کی سب غلط ہیں ۔ حقیقت یہ ہے کہ لاہور کے باشندوں نے حال ہی میں یہ خواہش ظاہر کی ہے کہ اور شہروں کی طرح ہمیں بھی آب و ہوا دی جائے ۔ میونسپلٹی بڑی بحث و تمحیص کے بعد اس نتیجے پر پہنچی کہ اس ترقی کے دور میں جبکہ دنیا میں کئی ممالک کو ہوم رول مل رہا ہے اور لوگوں میں بیداری کے آثار پیدا ہو رہے ہیں ۔ اہل لاہور کی یہ خواہش نا جائز نہیں بلکہ ہمدردانہ غور و خوض کی مستحق ہے ۔ لیکن بد قسمتی سے کمیٹی کے پاس ہوا کی قلت تھی ۔ اس لیے لوگوں کو ہدایت کی گئی کہ مفاد عامہ کے پیش نظر اہل شہر ہوا کا بےجا استعمال نہ کریں بلکہ جہاں تک ہو سکے کفایت شعاری سے کام لیں ۔ چنانچہ اب لاہور میں عام ضروریات کے لیے ہوا کی بجاۓ گرد اور خاص خاص حالات میں دھواں استعمال کیا جاتا ہے ۔ کمیٹی نے جابجا دھوئیں اور گرد کے مہیا کرنے کے لیے مرکز کھول دیے ہیں جہاں یہ مرکبات مفت تقسیم کیے جاتے ہیں ۔ امید کی جاتی ہے کہ اس سے نہایت تسلی بخش نتائج برآمد ہوں گے ۔ بہم رسانی آپ کے لیے ایک اسکیم عرصے سے کمیٹی کے زیرغور ہے ۔ یہ اسکیم نظام سقے کے وقت سے چلی آتی ہے لیکن مصیبت یہ ہے کہ نظام سقے کے اپنے ہاتھ کے لکھے ہوۓ اہم مسودات بعض تو تلف ہو چکے ہیں اور جو باقی ہیں ان کے پڑھنے میں بہت دقت پیش آ رہی ہے ۔ اس لیے ممکن ہے کہ تحقیق و تدقیق میں ابھی چند سال اور لگ جائیں ۔ عارضی طور پر پانی کا یہ انتظام کیا گیا ہے کہ فی الحال بارش کے پانی کو حتی الوسع شہر سے باہر نکلنے نہیں دیتے ، اس میں کمیٹی کو بہت کامیابی حاصل ہوئی ہے ۔ امید کی جاتی ہے کہ تھوڑے ہی عرصے میں ہر محلے کا اپنا ایک دریا ہو گا جس میں رفتہ رفتہ مچھلیاں پیدا ہوں گی اور ہر مچھلی کے پیٹ میں کمیٹی کی ایک انگوٹھی ہو گی جو راۓ دہندگی کے موقعے پر ہر راۓ دہندہ پہن کر آۓ گا ۔ نظام سقے کے مسودات سے اس قدر ضرور ثابت ہوا ہے کہ پانی پہنچانے کے لیے نل ضروری ہیں ۔ چنانچہ کمیٹی نے کروڑوں روپے خرچ کر کے جابجا نل لگوا دیے ہیں ۔ فی الحال ان میں ہائیڈروجن اور آکسیجن بھری ہے لیکن ماہرین کی راۓ ہے کہ ایک نہ ایک دن یہ گیسیں ضرور مل کر پانی بن جائیں گی ۔ چنانچہ بعض نلوں میں اب بھی چند قطرے روزانہ ٹپکتے ہیں ۔ اہل شہر کو ہدایت کی گئی ہے کہ اپنے اپنے گھڑے نلوں کے نیچے رکھ چھوڑیں تاکہ عین وقت پر تاخیر کی وجہ سے کسی کی دل شکنی نہ ہو ۔ شہر کے لوگ اس پر بہت خوشیاں منا رہے ہیں ۔ ذرائع آمدورفت جو سیاح لاہور تشریف لانے کا ارادہ رکھتے ہوں ان کو یہاں کے آمدورفت کے ذرائع کے متعلق چند ضروری باتیں ذہن نشین کر لینی چاہیں تاکہ وہ یہاں کی سیاحت سے کماحقہ ، اثر پذیر ہوئیں ۔ جو سڑک بل کھاتی ہوئی لاہور کے بازاروں میں سے گزرتی ہے ، تاریخی اعتبار سے بہت اہم ہے ۔ یہ وہی سڑک ہے جو شیر شاہ سوری نے بنوائی تھی ۔ یہ آثار قدیمہ میں شمار ہوتی ہے اور بےحد احترام کی نظروں سے دیکھی جاتی ہے ۔ چنانچہ اس میں کسی قسم کا ردوبدل گوارا نہیں کیا جاتا ۔ وہ قدیم تاریخی گڑھے اور خندقیں جوں کی توں موجود ہیں جنھوں نے کئی سلطنتوں کے تختے الٹ دیے تھے ۔ آج کل بھی کئی لوگوں کے تختے یہاں الٹتے ہیں اور عظمت رفتہ کی یاد دلا کر انسان کو عبرت سکھاتے ہیں ۔ بعض لوگ زیادہ عبرت پکڑنے کے لیے ان تختوں کے نیچے کہیں کہیں دو ایک پہیے لگا لیتے ہیں اور سامنے دو ہک لگا کر ان میں ایک گھوڑا ٹانگ دیتے ہیں ۔ اصطلاح میں اس کو تانگا کہتے ہیں ۔ شوقین لوگ اس تختے پر موم جامہ منڈھ لیتے ہیں تا کہ پھسلنے میں سہولت ہو اور بہت زیادہ عبرت پکڑی جا سکے ۔ تانگوں میں بناسپتی گھوڑے استعمال کیے جاتے ہیں ۔ بناسپتی گھوڑا شکل صورت میں دمدار ستارے سے ملتا ہے کیوں کہ اس گھوڑے کی ساخت میں دم زیادہ اور گھوڑا کم پایا جاتا ہے ۔ حرکت کے وقت اپنی دم دبا لیتا ہے اور ضبط نفس سے اپنی رفتار میں ایک سنجیدہ اعتدال پیدا کرتا ہے تاکہ سڑک کا ہر تاریخی گڑھا اور تانگے کا ہر ہچکولا اپنا نقش آپ پر ثبت کرتا جاۓ اور آپ کا ہر ایک مسام لطف اندوز ہو سکے ۔ قابل دید مقامات لاہور میں قابل دید مقامات مشکل سے ملتے ہیں ۔ اس کی وجہ یہ ہے کہ لاہور کی ہر عمارت کی بیرونی دیواریں دہری بنائی جاتی ہیں ۔ پہلے اینٹوں اور چونے سے دیوار کھڑی کرتے ہیں اور پھر اس پر اشتہاروں کا پلستر کر دیا جاتا ہے جو دبازت میں رفتہ رفتہ بڑھتا جاتا ہے ۔ شروع شروع میں چھوٹے سائز کے غیر معروف اشتہارات چپکا دیے جاتے ہیں ، مثلاً اہل لاہور کو سستا مال ۔ اس کے بعد ان اشتہاروں کی باری آتی ہے جن کے مخاطب اہل علم اور سخن فہم لوگ ہوتے ہیں مثلا گریجویٹ درزی ہاؤس یا سٹوڈنٹس کے لیے نادر موقع یا کہتی ہے ہم کو خلق خدا غائبانہ کیا ۔ رفتہ رفتہ گھر کی چار دیواری مکمل ڈائرکٹری کی صورت اختیار کر لیتی ہے ۔ دروازے کے اوپر بوٹ پالش کا اشتہار ہے، دائیں طرف تازہ مکھن ملنے کا پتا درج ہے ، بائیں طرف حافظہ کی گولیوں کا بیان ہے ، اس کھڑکی کے اوپر انجمن خدام ملت کے جلسے کا پروگرام چسپاں ہے ۔ عقبی دیوار پر سرکس کے تمام جانوروں کی فہرست ہے ۔ یہ اشتہارات بڑی سرعت سے بدلتے رہتے ہیں اور ہر نیا مژدہ اور ہر دریافت یا ایجاد یا انقلاب عظیم کی ابتدا چشم زدن میں ہر ساکن چیز پر لیپ دی جاتی ہے اور ان کو پہچاننے میں خود شہر کے لوگوں کو بڑی دقت پیش آتی ہے ۔ لیکن جب سے لاہور میں دستور رائج ہوا ہے کہ بعض بعض اشتہاری کلمات پختہ سیاہی سے خود دیواروں پر نقش کر دیے جاتے ہیں ، یہ وقت بہت حد تک رفع ہوگئی ہے ۔ اشتہاروں کی بدولت اب یہ خدشہ باقی نہیں رہا کہ کوئی شخض اپنا یا اپنے دوست کا مکان صرف اس لیے بھول جاۓ کہ پچھلی مرتبہ وہاں چار پائیوں کا اشتہار لگا ہوا تھا اور لوٹتے وقت تک اہل لاہور کو تازہ اور سستے جوتوں کا مژدہ سنایا جا رہا ہے ۔ چنانچہ اب وثوق سے کہا جا سکتا ہے کہ جہاں بحرف جعلی محمد علی دندان ساز لکھا ہے وہ اخبار انقلاب کا دفتر ہے ۔ خالص گھی کی مٹھائی امتیازعلی تاج صاحب کا مکان ہے کرشن بیوٹی کریم شالا مار باغ کو اور کھانسی کا مجرب نسخہ جہانگیر کے مقبرے کو جاتا ہے ۔ صنعت و حرفت : اشتہاروں کے علاوہ لاہور کی سب سے بڑی صنعت رسالہ سازی ہے اور سب سے بڑی حرفت انجمن سازی ہے ۔ ہر رسالے کا نمبر عموما خاص نمبر ہوتا ہے اور عام نمبر صرف خاص خاص موقعوں پر شائع کیے جاتے ہیں ۔ لاہور کے ہر مربع انچ میں ایک انجمن موجود ہے ، پریذیڈنٹ البتہ تھوڑے ہیں ۔ اس لیے فی الحال صرف دو تین اصحاب ہی یہ اہم فرض ادا کر رہے ہیں ۔ چونکہ ان انجمنوں کے اغراض و مقاصد مختلف نہیں اس لیے بسا اوقات ایک ہی صدر صبح کسی مذہبی کانفرنس کا افتتاح کرتا ہے اور شام کو کسی کرکٹ ٹیم کے ڈنر میں شامل ہوتا ہے ۔ اس سے ان کا نظر وسیع رہتا ہے ۔ تقریر عام طور پر ایسی ہوتی ہے جو دونوں موقعوں پر کام آ سکتی ہے ۔ چنانچہ سامعین کو بہت سہولت رہتی ہے ۔ پیداوار لاہور کی سب سے مشہور پیداوار یہاں کے طلبہ ہیں جو بہت کثرت سے پائے جاتے ہیں اور ہزاروں کی تعداد میں دساور کو بھیجے جاتے ہیں ۔ فصل شروع سرما میں بوئی جاتی ہے اور عموماً اواخر بہار میں پک کر تیار ہوتی ہے ۔ طلبہ کی کئی قسمیں ہوتی ہیں جن میں سے چند مشہور ہیں ۔ قسم اول جمالی کہلاتی ہے ۔ یہ طلبہ عام طور پر پہلے درزیوں کے ہاں تیار ہوتے ہیں ، بعد ازاں دھوبی اور پھر نائی کے پاس بھیجے جاتے ہیں اور اس عمل کے بعد کسی ریستوران میں ان کی نمائش کی جاتی ہے ۔ دوسری قسم جلالی طلبہ کی ہے ۔ ان کا شجرہ جلال الدین اکبر سے ملتا ہے ، اس لیے ہندوستان کا تخت و تاج ان کی ملکیت سمجھا جاتا ہے ۔ شام کے وقت چند مصاحبوں کو ساتھ لیے نکلتے ہیں اور جود و سخا کے خم لنڈھاتے پھرتے ہیں ۔ کالج کی خوراک انھیں راس نہیں آتی ، اس لیے ہوٹل میں فروکش نہیں ہوتے ۔ تیسری قسم خیالی طلبہ کی ہے ۔ یہ اکثر روپ ، اخلاق اور آواگون اور جمہوریت پر بآواز بلند تبادلہ خیالات کرتے پاۓ جاتے ہیں اور آفرینش اور نفسیات کے متعلق نئے نئے نظریے پیش کرتے رہتے ہیں ۔ صحت جسمانی کو ارتقاۓ انسانی کے لیے ضروری سمجھتے ہیں ۔ اس لیے علی الصباح پانچ چھے ڈنٹر پیلتے ہیں اور شام کو ہوٹل کی چھت پر گہرے سانس لیتے ہیں ۔ گاتے ضرور ہیں لیکن اکثر بےسرے ہوتے ہیں ۔ چوتھی قسم خالی طلبہ کی ہے ۔ یہ طلبہ کی خالص ترین قسم ہے ۔ ان کا دامن کسی قسم کی آلائش سے تر ہونے نہیں پاتا ۔ کتابیں ، امتحانات ، مطالعہ اور اسی قسم کے خرشے بھی ان کی زندگی میں خلل انداز نہیں ہوتے ۔ جس معصومیت کو لے کر وہ کالج میں پہنچے تھے ، اسے آخر تک ملوث نہیں ہونے دیتے اور تعلیم اور نصاب اور درس کے ہنگاموں میں اس طرح زندگی بسر کرتے ہیں جس طرح بتیس دانتوں میں زبان رہتی ہے۔ طبعی حالات : لاہور کے لوگ بہت خوش طبع ہیں ۔","تمہید کے طور پر صرف اتنا عرض کرنا چاہتا ہوں کہ لاہور کو دریافت ہوۓ اب بہت عرصہ گزر چکا ہے ، اس لیے دلائل و براہین سے اس کے وجود کو ثابت کرنے کی ضرورت نہیں ۔ لاہور پنجاب میں واقع ہے لیکن پنجاب اب پنج آب نہیں رہا ۔ وسطی ایشیا کے حملہ آور پشاور کے راستے اور یوپی کے حملہ آور دہلی کے راستے وارد ہوتے ہیں ۔ اول الذکر اہل سیف کہلاتے ہیں اور غزنوی یا غوری تخلص کرتے ہیں ۔ اب لاہور کے چاروں طرف بھی لاہور ہی واقع ہے اور روز بروز واقع تر ہورہا ہے ۔ ان کا اندازہ ہے کہ دس بیسں سال کے اندر لاہور ایک صوبے کا نام ہو گا جس کا دارالخلافہ پنجاب ہو گا۔ جو سڑک بل کھاتی ہوئی لاہور کے بازاروں میں سے گزرتی ہے ، تاریخی اعتبار سے بہت اہم ہے ۔ یہ وہی سڑک ہے جو شیر شاہ سوری نے بنوائی تھی ۔ خالص گھی کی مٹھائی امتیازعلی تاج صاحب کا مکان ہے کرشن بیوٹی کریم شالا مار باغ کو اور کھانسی کا مجرب نسخہ جہانگیر کے مقبرے کو جاتا ہے ۔ طلبہ کی کئی قسمیں ہوتی ہیں جن میں سے چند مشہور ہیں ۔ قسم اول جمالی کہلاتی ہے ۔ دوسری قسم جلالی طلبہ کی ہے ۔ ان کا شجرہ جلال الدین اکبر سے ملتا ہے ، اس لیے ہندوستان کا تخت و تاج ان کی ملکیت سمجھا جاتا ہے ۔ اس لیے علی الصباح پانچ چھے ڈنٹر پیلتے ہیں اور شام کو ہوٹل کی چھت پر گہرے سانس لیتے ہیں ۔"
دوستی کا پھل,"کسی جنگل میں ایک کبوتر اور کبوتری رہتے تھے ۔ ایک بڑے سے درخت پر ان کا گھونسلا تھا اور اس میں وہ دونوں امن چین کی زندگی بسر کر رہے تھے ۔ جب کبوتری نے گھونسلے میں انڈے دیے تو اسے ہر وقت اس بات کی فکر لگی رہتی کہ کہیں کوئی جانور انڈے نہ لے جاۓ ۔ یہی بات سوچتے ہوۓ ایک روز وہ کبوتر سے کہنے لگی : ہمارا یہاں کوئی ایسا سنگی ساتھی نہیں ہے جو وقت پڑنے پر کام آ سکے ۔ لیکن تمھیں یہاں خطرہ کس بات کا ہے ؟ کبوتر نے حیرانی سے دریافت کیا ۔ اس پر کبوتری اسے سمجھانے کے انداز میں بولی ۔ ہمیں اپنے ایک دو ساتھی ضرور بنانے چاہئیں تا کہ مصیبت کے وقت وہ ہماری مدد کرسکیں ۔ کبوتری کی یہ بات سن کر کبوتر بھی سوچ میں پڑ گیا ۔ پھر وہ کچھ سوچ کر کہنے لگا ۔ تمھاری بات اپنی جگہ درست ہے مگر مصیبت یہ ہے کہ یہاں ہماری برادری کا کوئی پرندہ بھی تو نہیں رہتا ۔ پھر دوست بنائیں تو کوئی حرج نہیں ۔ ہماری برادری کا کوئی پرندہ نہیں ہے تو نہ ہو ۔ آخر کسی دوسری برادری کے پرندے یا جانور سے بھی تو تعلقات قائم کیے جاسکتے ہیں برا وقت کسی کو بتا کر نہیں آیا کرتا ۔ پھر اس نے قدرے سنجیدگی سے کہا کبوتری بولی کیا جاندار دنیا میں کسی کام کا نہیں ہوتا ہمیں کوئی نہ کوئی ساتھی ضرور بنا لینا چاہیے ۔ سچ تو یہ ہے کہ کبوتری کی بات کبوتر کے دل کو لگ گئی تھی ۔ آج تک اس کا اس طرف دھیان ہی نہ گیا تھا اور اب کبوتری کے کہنے پر اسے بھی احساس ہونے لگا تھا کہ کوئی نہ کوئی دوست ضرور ہونا چاہیے ۔ وہ دل ہی دل میں اپنے اردگرد کے قریبی علاقے کے بارے میں سوچنے لگا کہ وہاں کون کون رہتا ہے کچھ پرندے اس کے ذہن میں آئے لیکن وہ وہاں سے کافی فاصلے پر رہتے تھے ۔اس لیے ان سے دوستی کرنا نہ کرنا برابر تھا کیونکہ وقت پڑنے پرانھیں اطلاع بھی نہیں کی جا سکتی تھی ۔ سوچتے سوچتے کبوتر کو خیال آیا کہ جہاں وہ رہتے ہیں ، اس سے ذرا آگے ایک دوسرے درخت پر گدھوں کا ایک جوڑا رہتا ہے ۔ اس نے کبوتری سے کہا : قریب ہی ایک درخت پر گدھوں کا ایک جوڑا رہتا ہے ۔ اگر تم کہو تو میں ان کے پاس جاؤں ۔ کبوتری جلدی سے بولی : اس میں سوچنے کی کیا بات ہے ابھی جاؤ اوران سے دوستی قائم کرو ۔ مگر مجھے تو گدھوں سے ڈر لگتا ہے ۔ ان کا ہم سے میل مشکل ہی معلوم ہوتا ہے ۔ کبوتر سوچ میں پڑ گیا لیکن کبوتری نے پھر اسے سمجھاتے ہوۓ کہا : گدھ ہیں تو کیا ہے ہیں تو پرندے تم جا کر تو دیکھو ۔ اچھا تم کہتی ہو تو میں چلا جاتا ہوں ۔ کبوتر نے اتنا کہا اور اسی وقت اڑ کے گدھوں کے جوڑے کے پاس جا پہنچا ۔ وہاں پہنچ کر اس نے سلام دعا کی اور پھر بڑی اپنائیت سے کہنے لگا۔ ہم سب ایک دوسرے کے پڑوسی ہیں اور اس طرح ہمارا رشتہ سگوں جیسا ہے ۔ پھر کیوں نہ ہم ایک دوسرے کے دوست بن جائیں اس پر گدھ قدرے خوشی کا اظہار کرتے ہوۓ بولا ۔ تم ٹھیک کہتے ہو ۔ ہمسائے تو ماں جائے ہوتے ہیں ۔ آپس کے دکھ سکھ میں شریک ہو کر ایک دوسرے کا سہارا بنتے ہیں ۔ کبوتر نے انھیں بھی اپنا ہم خیال پایا تو بولا ۔ میں اسی لیے تم لوگوں کے پاس آیا ہوں کہ آج سے ہم دوست بن جائیں ۔  وہ کیا ؟ جس پر گدھ نے بتایا ۔  یہاں قریب ہی ایک درخت کی کھوہ میں ایک سانپ رہتا ہے ۔ اگر وہ بھی ہمارا دوست بن جاۓ تو پھر ہم خطرے سے بالکل محفوظ ہو جائیں گے ۔ جائیں جواب میں گدھ بولا ۔ ہم تو آج سے ایک دوسرے کے دوست بن گئے ہیں مگر میری بات مانو تو ہم ایک اور کام کریں ۔ کبوتر نے پوچھا . تجویز کبوتر کو بھی پسند آئی ۔ لہذا وہ بولا ۔ اگر یہ بات ہے تو چلو اس کے پاس چلتے ہیں ۔ ہوسکتا ہے، وہ بھی ہمارا دوست بن جاۓ ۔  چنانچہ گدھ اور کبوتر دونوں سانپ کے پاس پہنچ گئے ۔ سانپ کو اپنے آنے کا مقصد بتایا اور کہا ۔  یہ ٹھیک ہے کہ ہم تینوں مختلف برادری سے تعلق رکھتے ہیں مگر دوست بننے میں کیا حرج ہے دوستی میں تو کوئی پابندی حائل نہیں ہوتی ؟ سانپ نے ان دونوں کی باتوں کو بڑے غور سے سنا ، کچھ دیر تک لیٹا ان پر سوچ بچار کرتا رہا اور پھر ان سے کہنے لگا ۔ دوستی بڑی مشکل ہوتی ہے ۔ اس میں ایک دوسرے کے لیے جان قربان کرنا پڑتی ہے ۔ تم ہمیں ، ہرامتحان میں ثابت قدم پاؤ گے ۔ خالی ہاتھ گھر جانا اچھی بات نہ ہوگی ۔ کیوں نہ کسی گھونسلے سے کسی جانور کے بچے ہی پکڑ کے لے چلوں ۔ کچھ تو مل جاۓ گا ۔ اتنا سوچ کر اس نے اردگرد سے درخت کا جائزہ لیا تو اسے اس پر ایک گھونسلا دکھائی دیا ۔ گھونسلا دیکھ کر اس نے اپنے تجربے سے اس کا اندازہ بھی کر لیا کہ گھونسلے میں کسی پرندے کے بچے بھی موجود ہیں ۔ اس وقت شام ہونے کو آئی تھی اور آہستہ آہستہ چاروں طرف اندھیرا پھیلنے لگا تھا ۔ یہ دیکھ کر شکاری کے ذہن میں ایک ترکیب آئی ۔ اس نے سوچا ۔ اگر میں درخت کے نیچے آگ جلا دوں تو روشنی میں درخت پر گھونسلا تلاش کرنے میں آسانی رہے گی ۔ اس نے ادھر ادھر سے چند سوکھی لکڑیاں اور گھاس پھونس جمع کی اور پھر ان میں آگ لگا کر الاؤ سا روشن کر دیا ۔ اس کے بعد وہ دونوں نے بیک زبان سانپ سے کہا ۔ اس پر سانپ بولا : اگر یہ بات ہے تو مجھے تم دونوں کی دوستی منظور ہے ۔ آج سے ہم تینوں دوست ہیں اور وقت پڑنے پر ایک دوسرے کی پوری پوری مدد کریں گے بالکل ایسا ہی ہو گا ۔ اس طرح کبوتر ،گدھ اور سانپ کی دوستی ہوگئی ۔اب کبوتری مطمئن تھی کہ وہ اکیلے نہیں رہے ۔ ان کے دوسرے ساتھی بھی ہیں ۔ دن گذرتے گئے ۔ کبوتری نے جو انڈے دیے تھے ، اب ان کی جگہ ننھے منے بچوں نے لے لی تھی ۔ کبوتری اور کبوتر دن رات بچوں کی دیکھ بھال اور حفاظت میں لگے رہتے ۔ ایک روز ایک شکاری اس طرف آنکلا ۔ وہ صبح سے مارا مارا پھر رہا تھا لیکن کوئی شکار اس کے ہاتھ نہیں لگا تھا۔ وہ اس درخت کے نیچے آ کر کھڑا ہو گیا جس پر کبوتر اور کبوتری نے گھونسلا بنارکھا تھا۔ اس نے دل میں سوچا ۔ درخت پر چڑھنے کی تیاری کرنے لگا ۔ ادھر درخت کے نیچے شکاری یہ تیاری کر رہا تھا اور ادھر درخت پر بیٹھے ہوئے کبوتر اور کبوتری یہ سب کچھ دیکھ رہے تھے ۔ وہ شکاری کی نیت بھانپ گئے تھے اور اب اپنے بچوں کو بچانے کی ترکیبیں سوچ رہے تھے جو ابھی اتنے چھوٹے تھے کہ اڑ بھی نہ سکتے تھے ۔ کبوتر کبوتری سے کہنے لگا ۔ میں ابھی اپنے دوستوں کو خبر کرتا ہوں اور انھیں جلد بلا کر لاتا ہوں ۔ اس پر کبوتری کہنے لگی ۔ یہ درست ہے کہ تم اپنے دوستوں کو بلا لاؤ گے اور یہ بھی ٹھیک ہے کہ وہ ہماری مدد کو آ بھی جائیں گے لیکن بہتر یہ ہے کہ پہلے ہم خود کوشش کریں ۔ ہو سکتا ہے ، دوسروں کی مدد کے بغیر ہی یہ مصیبت ٹل جاۓ ۔ میرا تو خیال ہے پہلے اپنے دوستوں کو خبر کر دینی چاہیے ۔ کبوتر نے اپنی رائے پیش کرتے ہوۓ کہا ، جس پر کبوتری نے کہا اگر کوئی اپنی مدد آپ نہ کرے تو دوسرے بھی اس کی مدد کو تیار نہیں ہوا کرتے ۔ ہاں ، اگر ہم اس کا مقابلہ کرنے میں ناکام ہو جائیں تو پھر تم اپنے دوستوں کو ضرور بلا لانا مگر پہلے ہمیں خود ہی کچھ کرنا چاہیے ۔ شکاری آگ جلا چکا تھا اور اب اس نے اس کی روشنی میں درخت پر چڑھنا شروع کر دیا تھا ۔ کبوتری نے جب اسے درخت پر چڑھتے ہوۓ دیکھا تو کبوتر سے بولی ۔ اگر ہم آگ بجھا دیں تو شکاری اندھیرے میں ہمارا گھونسلا نہیں ڈھونڈ سکے گا ۔ مگر ہم آگ کیسے بجھا سکتے ہیں ؟ کبوتر قدرے فکر مند ہوتے ہوۓ بولا ۔ تم آؤ تو سہی ! ہم کوشش کرتے ہیں ۔ کبوتری نے اتنا کہا اور وہ دونوں بجلی کی سی تیزی سے اڑ گئے ۔ قریب ہی دریا بہہ رہا تھا ۔ ان دونوں نے دریا پر پہنچ کر اپنے پروں میں پانی بھرا اور پھر آن کی آن میں واپس آ کر وہ پانی جلتی ہوئی آگ پر چھڑک دیا ۔ وہ پھر اڑے اور دوبارہ پانی لا کر آگ پر چھڑکا اور اس طرح چند ہی لمحوں میں تین چار بار پانی لا کر انھوں نے آگ پر چھڑک دیا جس سے جلتی ہوئی آگ بجھ گئی ۔ درخت پر چڑھتے ہوۓ شکاری نے جب دیکھا کہ آگ بجھ گئی ہے اور اندھیرے میں گھونسلا تلاش کرنا مشکل ہے تو نیچے اتر کر اس نے دوبارہ آگ جلائی اور پھر سے درخت پر چڑھنے لگا ۔ ادھر کبوتر اور کبوتری نے جب دیکھا کہ آگ دوبارہ روشن ہو گئی ہے تو وہ پھر سے بھاگے بھاگے دریا پر گئے اور پہلے کی طرح پروں میں پانی بھر بھر کر لا کر اس پر چھڑکنے لگے ۔ اور اس طرح چند ہی لمحوں میں انھوں نے پھر آگ بجھا دی ۔ شکاری ایک بار پھر درخت پر چڑھتے چڑھتے رک گیا ۔ کچھ اندھیرا بھی بڑھ چکا تھا اور وشنی کے بغیر درخت پر چڑھنا ممکن نہیں تھا ۔ اسے آگ پر رہ رہ کر غصہ آ رہا تھا کہ یہ اپنے آپ بجھ کیسے جاتی ہے ؟ وہ غصے میں کھولتا ہوا پھر درخت سے نیچے اترا اور ایک بار پھر ادھر ادھر سے لکڑیاں جمع کر کے ان میں آگ لگا دی ۔ اس دفعہ اس نے موٹی موٹی لکڑیاں جمع کی تھیں تاکہ جلنے کے بعد آگ بجھ نہ سکے ۔ کبوتر اور کبوتری نے جب یہ دیکھا کہ اس دفعہ کی آگ بجھانا ان کے بس کی بات نہیں تو وہ بہت گھبراۓ ۔ اب دوستوں کی مدد ضروری تھی چنانچہ کبوتری نے کبوتر سے کہا : اب دوستوں سے مدد لینے کا وقت آ گیا ہے ۔ جلدی جاؤ اور اپنے گدھ دوست کو مدد کے لیے بلا لاؤ۔ یہ سنتے ہی کبوتر آن کی آن میں گدھ کے جوڑے کے پاس پہنچا اور انھیں ساری بات بتا کر کہا : اب مجھے تم لوگوں کی مدد کی ضرورت ہے ۔ گدھ نے آؤ دیکھا نہ تاؤ ۔ سارے کام چھوڑ کر کہا : چلو ! ہم ابھی چلتے ہیں ۔ دوستی کس روز کام آۓ گی ؟ کبوتر گدھوں کے جوڑے کو ساتھ لے کر آیا تو انھوں نے دیکھا کہ آگ پوری طرح جل رہی تھی اور اس کی روشنی میں شکاری درخت پر چڑھ رہا تھا ۔ دونوں گدھ کبوتر اور کبوتری کے ساتھ جلدی جلدی دریا پر گئے اور انھوں نے اپنے بڑے بڑے پروں میں پانی بھر کے لا کر آگ پر پھینکنا شروع کر دیا ۔ اس طرح دیکھتے ہی دیکھتے چند لمحوں میں جلتی ہوئی آگ بجھ گئی ۔ یہ دیکھ کر شکاری تلملا کر رہ گیا ۔ مصیبت یہ تھی کہ اب اندھیرا بہت زیادہ ہو چکا تھا ۔ پھر یہ بھی تھا کہ شکاری بار بار درخت پر چڑھنے اتر نے میں تھک چکا تھا ۔ اس لیے اس نے دل میں سوچا ۔ اب آگ جلانا مشکل ہے ۔ بہت رات ہو گئی ہے ۔ کیوں نہ رات یہیں بسر کر لوں ۔ صبح آسانی سے بچے نکال کر لے چلوں گا ۔ یہ سوچ کر وہ درخت سے تھوڑی دور زمین پر کپڑا بچھا کر لیٹ گیا ۔ کبوتر اور گدھ نے جب یہ دیکھا کہ شکاری وہیں پر رات بسر کرنے کا ارادہ رکھتا ہے اور سونے کی تیاری کرنے لگا ہے تو وہ جان گئے کہ اس کی نیت ٹھیک نہیں ہے ۔ یہ صبح ضرور گھونسلے میں سے بچے نکال کر لے جاۓ گا ۔ یہ جان کر وہ کچھ دوسری ترکیبیں سوچنے لگے ۔ کبوتری نے راۓ دی ۔ میری مانو تو تم دونوں اپنے دوست سانپ کے پاس جاؤ ۔ اس وقت وہی ہماری مدد کر سکتا ہے ۔ ہاں ! وہ یقینا اس وقت ہمارے کام آ سکتا ہے ۔ مادہ گدھ نے بھی کبوتری کی راۓ پسند کی ۔ کبوتر اور گدھ دونوں تھوڑی ہی دیر میں اپنے دوست سانپ کے پاس پہنچ گئے ۔ وہاں پہنچ کر انھوں نے شروع سے آخر تک اسے ساری بات بتائی اور پھر کہا ۔ اس وقت شکاری وہیں سویا ہوا ہے اور ہمیں ڈر ہے کہ وہ صبح ضرور بچے نکال کر لے جاۓ گا ۔ سانپ لیٹے لیٹے سوچنے لگا تو کبوتر بولا ۔ اب صرف تمھاری مدد ہی میرے بچوں کی زندگی بچا سکتی ہے ہم اس لیے تمھارے پاس آئے ہیں ۔ گدھ نے بھی کبوتر کی حمایت کرتے ہوۓ کہا ۔ سانپ بڑے غور سے ان کی باتیں سُن کر کہنے لگا تم لوگ گھبراؤ نہیں ۔ اس وقت تم دونوں جاؤ ، میں صبح سارا بندوبست کر لوں گا جیسے تمھاری مرضی ۔ گدھ اور کبوتر نے کہا اور دونوں واپس گھونسلے میں آگئے ۔ وہاں آ کر انھوں نے کبوتری اور مادہ گدھ کو ساری بات بتائی اور کہا کہ سانپ نے ہمیں مدد کرنے کا یقین دلایا ہے ۔ وہ ضرور اپنی دوستی نبھاۓ گا ۔ اس کے بعد وہ چاروں کے چاروں درخت پر بیٹھے بیٹھے صبح کا انتظار کرنے لگے ۔ شکاری رات بھر بڑے مزے سے سویا اور جب صبح ہوئی تو وہ خوش خوش آنکھیں ملتا ہوا اٹھا کہ درخت پر چڑھ کر گھونسلے میں سے بچے نکالے اور اپنے گھر کی راہ لے ۔ اس نے اٹھ کر اپنا سامان وغیرہ سمیٹا اور جوں ہی درخت پر چڑھنے کے لیے اس کے پاس گیا، اس کی آنکھیں پھٹی کی پھٹی رہ گئیں ۔ وہ حواس باختہ ہو گیا ۔ گھبراہٹ اور خوف میں اسے اپنا ہوش تک نہ رہا ۔ اس کے تیر کمان کہیں تھے اور اب وہ اپنی جان بچانے کی فکر کر رہا تھا ۔ اس نے دیکھا ، جس درخت پر چڑھ کر اسے کبوتر کے گھونسلے سے بچے نکالنا تھے اس درخت کے تنے کے اردگرد بہت بڑا سانپ لپٹا ہوا اسے دیکھ دیکھ کر پھنکار رہا تھا ۔ شکاری نے دل میں سوچا۔  جس طرح بھی ہوا اپنی جان بچاؤ ۔ بھاڑ میں جاۓ شکار ۔ وہ اپنا سارا سامان چھوڑ چھاڑ کر الٹے پاؤں ایسا بھاگا کہ پھر پلٹ کر نہ دیکھا ۔ وہ دن اور آج کا دن اس شکاری کا کہیں پتا نہیں چل سکا لیکن کبوتر آج بھی سکھ چین کی زندگی بسر کر رہے ہیں اور یہ سب کچھ ان کی دوستی کا نتیجہ ہے ۔ یہی وجہ ہے کہ آج بھی لوگ دوستی اور امن کے پیغام کے لیے کبوتر ہی استعمال کرتے ہیں ۔","کسی جنگل میں ایک کبوتر اور کبوتری رہتے تھے ۔ جب کبوتری نے گھونسلے میں انڈے دیے تو اسے ہر وقت اس بات کی فکر لگی رہتی کہ کہیں کوئی جانور انڈے نہ لے جاۓ ۔ یہی بات سوچتے ہوۓ ایک روز وہ کبوتر سے کہنے لگی : ہمارا یہاں کوئی ایسا سنگی ساتھی نہیں ہے جو وقت پڑنے پر کام آ سکے ۔ اچھا تم کہتی ہو تو میں چلا جاتا ہوں ۔ کبوتر نے اتنا کہا اور اسی وقت اڑ کے گدھوں کے جوڑے کے پاس جا پہنچا ۔ وہاں پہنچ کر اس نے سلام دعا کی اور پھر بڑی اپنائیت سے کہنے لگا۔ پھر کیوں نہ ہم ایک دوسرے کے دوست بن جائیں اس پر گدھ قدرے خوشی کا اظہار کرتے ہوۓ بولا ۔ تم ٹھیک کہتے ہو ۔ جس پر گدھ نے بتایا ۔  یہاں قریب ہی ایک درخت کی کھوہ میں ایک سانپ رہتا ہے ۔ چنانچہ گدھ اور کبوتر دونوں سانپ کے پاس پہنچ گئے ۔ سانپ نے ان دونوں کی باتوں کو بڑے غور سے سنا ، کچھ دیر تک لیٹا ان پر سوچ بچار کرتا رہا اور پھر ان سے کہنے لگا ۔ دوستی بڑی مشکل ہوتی ہے ۔ آج سے ہم تینوں دوست ہیں اور وقت پڑنے پر ایک دوسرے کی پوری پوری مدد کریں گے بالکل ایسا ہی ہو گا ۔ ایک روز ایک شکاری اس طرف آنکلا ۔ وہ اس درخت کے نیچے آ کر کھڑا ہو گیا جس پر کبوتر اور کبوتری نے گھونسلا بنارکھا تھا۔ شکاری آگ جلا چکا تھا اور اب اس نے اس کی روشنی میں درخت پر چڑھنا شروع کر دیا تھا ۔ ان دونوں نے دریا پر پہنچ کر اپنے پروں میں پانی بھرا اور پھر آن کی آن میں واپس آ کر وہ پانی جلتی ہوئی آگ پر چھڑک دیا ۔ وہ پھر اڑے اور دوبارہ پانی لا کر آگ پر چھڑکا اور اس طرح چند ہی لمحوں میں تین چار بار پانی لا کر انھوں نے آگ پر چھڑک دیا جس سے جلتی ہوئی آگ بجھ گئی ۔  اس دفعہ اس نے موٹی موٹی لکڑیاں جمع کی تھیں تاکہ جلنے کے بعد آگ بجھ نہ سکے ۔ دونوں گدھ کبوتر اور کبوتری کے ساتھ جلدی جلدی دریا پر گئے اور انھوں نے اپنے بڑے بڑے پروں میں پانی بھر کے لا کر آگ پر پھینکنا شروع کر دیا ۔ اس طرح دیکھتے ہی دیکھتے چند لمحوں میں جلتی ہوئی آگ بجھ گئی ۔ اس لیے اس نے دل میں سوچا ۔ صبح آسانی سے بچے نکال کر لے چلوں گا ۔ کبوتر اور گدھ دونوں تھوڑی ہی دیر میں اپنے دوست سانپ کے پاس پہنچ گئے ۔ سانپ بڑے غور سے ان کی باتیں سُن کر کہنے لگا تم لوگ گھبراؤ نہیں ۔ شکاری رات بھر بڑے مزے سے سویا اور جب صبح ہوئی تو وہ خوش خوش آنکھیں ملتا ہوا اٹھا کہ درخت پر چڑھ کر گھونسلے میں سے بچے نکالے اور اپنے گھر کی راہ لے ۔ اس نے دیکھا ، جس درخت پر چڑھ کر اسے کبوتر کے گھونسلے سے بچے نکالنا تھے اس درخت کے تنے کے اردگرد بہت بڑا سانپ لپٹا ہوا اسے دیکھ دیکھ کر پھنکار رہا تھا ۔ وہ اپنا سارا سامان چھوڑ چھاڑ کر الٹے پاؤں ایسا بھاگا کہ پھر پلٹ کر نہ دیکھا ۔ یہی وجہ ہے کہ آج بھی لوگ دوستی اور امن کے پیغام کے لیے کبوتر ہی استعمال کرتے ہیں ۔"
کیا واقعی دنیا گول ہے؟,"ہم اس دھرتی کا گزبنے اور بحر ظلمات میں گھوڑے دوڑا آئے لیکن ہمیں تو ہر چیز چپٹی ہی نظر آئی ۔ دنیا سے زیادہ تو ہم خود گول ہیں کہ پیکینگ سے لڑھکے تو پیرس پہنچ گئے اور کوپن ہیگن سے پھسلے تو کولبو میں آ کر رکے بلکہ جاکرتا پہنچ کر دم لیا ۔ دنیا کے گول ہونے پر اصرار کرنے والوں کا کہنا ہے کہ یقین نہ ہو تو مشرق کی طرف سے جاؤ ، چکر کاٹ کر مغرب کی طرف سے پھر اپنے تھان پر آ کر کھڑے ہو گے ۔ اس میں ہمیں ہمیشہ ایک بدیہی خطرہ نظر آیا کہ کہیں گولائی کی طرف رینگتے ہوئے نیچے نہ گر پڑیں کیونکہ ہم کوئی چھپکلی تھوڑا ہی ہیں ۔ اس لڑکے کا قصہ آپ نے سنا ہو گا کہ آدھ سیر تیل لینے کے لیے کٹورا لے کر گیا تھا ۔ کٹورا تھا چھوٹا ، بھر گیا تو دکاندار نے کہا کہ باقی کس چیز میں ڈالوں ۔ برخوردار نے کٹورا اوندھا کر کے کہا ۔ ادھر پیندے کے حلقے میں ڈال دو ۔ پیندا اوپر کر کے گھر گیا تو ماں نے کہا: بیٹے میں نے آدھ سیر تیل لانے کو کہا تھا ۔ بس اتنا سا بس یہی ؟ اس دانشمند نے اسے بھی الٹا کر کہا ”ادھر بھی تو ہے ۔ ہم سوچتے ہیں کہیں ایسا نہ ہو مشرق ہاتھ میں رہے ، نہ مغرب ۔ کیا عجب سندباد کی طرح کسی نادیدہ جزیرے میں جانکلیں جہاں کسی پیرتسمہ پاسے مڈبھیڑ کا بھی اتنا ہی خطرہ ہے جتنا کسی شہزادی مہر افروز کے ہم پر جان سے عاشق ہونے کا ۔ بلکہ پہلا امکان کچھ زیادہ ہی ہے ۔ تاہم اے دوستو ! اب کیا ہوسکتا ہے ۔ اب تو ہم دنیا کے گول ہونے کا ثبوت لینے کو چل دیے ۔ گھر سے نکل پڑے جیسے حاتم طائی منیر شامی کی محبوبہ کی فرمائش پر انڈے کے برابر موتی اور کوہ ندا کی تلاش میں نکل گیا تھا ۔ کل صبح ہم کراچی میں تھے، دو پہر ڈھا کے میں ۔ رات ہماری بنکاک میں گزری اور دم تحریر سنگاپور میں ہیں ۔ ان سطور کے زیور طبع سے آراستہ ہونے تک جائیے کوئی وادی میں ہو ، کوئی منزل میں ہو عشق خیر سخت جاں رشک آتا ہے کہ دنیا میں ایسے بھی لوگ ہیں کہ کبھی قید مقام سے نہیں گزرتے ۔ گوجرانوالہ تک گئے بھی تو دوسرے روز گھر لوٹ آئے ۔ ہم سے پوچھیے جو مزا اور تھرل ممل کا کرتا پہن ،قوام والا پان گلے میں دبا ، ٹانگ پر ٹانگ دھرے گھر میں داستان امیر حمزہ پڑھنے اور لمبی تان کر سونے میں ہے وہ جگہ جگہ مارے مارے پھرنے میں کہاں ، قیام کی راحتیں اور برکتیں کہاں تک بیان کی جائیں ۔ نہ پاسپورٹ کی فکر نہ ویزا کے لیے بھاگ دوڑ ۔ نہ ہوائی کمپنیوں کے دفتروں کے پھیرے کہ بھائی ایک سواری ہم بھی ہیں ۔ بٹھالو ۔ ہمیں کہیں چندے قیام کا تجربہ ہو تو ایسا زبردست قیام نام رکھیں کہ لوگ حریفوں کے سفر ناموں کو بھول جائیں ۔ اے ناظرین ابھی سفر کا ارادہ نہ کرنا ۔ اجنبی دیسوں میں جگہ جگہ کے خطرات ہوتے ہیں ٹیکسی والے ہیں  چور اچکے ہیں ، سامان لوٹنے والے ، صبر و قرار لوٹنے والے وغیرہ ۔ قلی وغیرہ قسم کی چیز بھی باہر کے ملکوں میں کم ہی ملتی ہے ۔ انسان کو اپنے سوٹ کیس کے علاوہ اپنے ناز بھی بالعموم خود ہی اٹھانے پڑتے ہیں ۔ او کراچی یونیورٹی والو ! نہ دو ہمیں ڈاکٹر کی ڈگری ۔ ہم ڈاکٹر ہو ہی گئے ۔ یہاں کے لوگوں کا ہمیں ڈاکٹر انشا کہتے ہوۓ منہ سوکھتا ہے ۔ ہم بھی اپنے دستخط کرتے ہوۓ اپنے نام کے ساتھ ڈاکٹر لکھنا نہیں بھولتے ۔ اجمال اس تفصیل کا یہ ہے کہ ہم جس قافلہ بخت جاں میں سفر کر رہے ہیں ، ان میں بھی کچھ ترک ہیں ، کچھ ایرانی ،قریب قریب سبھی ڈاکٹر ، پاکستانیوں میں فضل الباری صاحب وزیر صحت ہیں یعنی ڈاکٹروں کے بھی ڈاکٹر ۔ مسئلہ فقط بیگم وجیہہ ہاشمی کا تھا کہ اپوا کی انٹرنیشنل سیکرٹری ہیں اور اسلام آباد کی رہنے والی ہیں یا پھر ہمارا ۔ لوگوں سے تعارف میں بڑی دقت ہوتی تھی ۔ آخر ایک مختصر سی اور سنجیدہ سی کنووکیشن میں ہم نے انھیں اعزازی ڈاکٹر کی ڈگری پیش کی اور انھوں نے ہمیں ڈاکٹریٹ کے خریطے سے نوازا ۔ انھیں اتنی دواؤں کے نام یاد ہیں اور ان کے نسخے کہ ڈاکٹر بھی ان کے تائید میں فخرمحسوس کریں ۔ لہذا ان کی ڈاکٹری چل جاتی ہے ۔ ہم میڈیکل ڈاکٹروں کے سامنے علم و ادب کے ڈاکٹر بنتے ہیں اور کوئی ادب و فلسفہ کا سوال کر بیٹھے تو میڈیکل ڈاکٹر ہونے کا عذر کرتے ہیں ۔ ایک بزرگ نے دونوں طرح کے سوالات شروع کر دیے تو ہمیں ہومیوپیتھی میں امان ملی اور ہمیں اس کے فضائل پر تقریر کرنی پڑی ۔ ایک بار تو دانتوں کا ڈاکٹر بھی بننا پڑا اور ڈاکٹر طیب محمود کی بتائی ہوئی اصطلاحیں کام آ گئیں ۔ بہر حال ہم پہلے سے بتاۓ دیتے ہیں کہ ہم اور ڈاکٹر وجیہ ہاشمی پاکستان لوٹیں تو ہمیں با قاعدہ ڈاکٹر کہ کر بلایا جاۓ ۔ جب دوسرے ملکوں کے لوگوں نے قبول کر لیا ہے تو ہمارے پیارے ہم وطنوں کو اس پر ہرگز اعتراض نہ ہونا چاہیے ۔","ہم اس دھرتی کا گزبنے اور بحر ظلمات میں گھوڑے دوڑا آئے لیکن ہمیں تو ہر چیز چپٹی ہی نظر آئی ۔ دنیا سے زیادہ تو ہم خود گول ہیں کہ پیکینگ سے لڑھکے تو پیرس پہنچ گئے اور کوپن ہیگن سے پھسلے تو کولبو میں آ کر رکے بلکہ جاکرتا پہنچ کر دم لیا ۔ کیا عجب سندباد کی طرح کسی نادیدہ جزیرے میں جانکلیں جہاں کسی پیرتسمہ پاسے مڈبھیڑ کا بھی اتنا ہی خطرہ ہے جتنا کسی شہزادی مہر افروز کے ہم پر جان سے عاشق ہونے کا ۔ کل صبح ہم کراچی میں تھے، دو پہر ڈھا کے میں ۔ رات ہماری بنکاک میں گزری اور دم تحریر سنگاپور میں ہیں ۔ اے ناظرین ابھی سفر کا ارادہ نہ کرنا ۔ اجنبی دیسوں میں جگہ جگہ کے خطرات ہوتے ہیں ٹیکسی والے ہیں  چور اچکے ہیں ، سامان لوٹنے والے ، صبر و قرار لوٹنے والے وغیرہ ۔ او کراچی یونیورٹی والو ! نہ دو ہمیں ڈاکٹر کی ڈگری ۔ یہاں کے لوگوں کا ہمیں ڈاکٹر انشا کہتے ہوۓ منہ سوکھتا ہے ۔ اجمال اس تفصیل کا یہ ہے کہ ہم جس قافلہ بخت جاں میں سفر کر رہے ہیں ، ان میں بھی کچھ ترک ہیں ، کچھ ایرانی ،قریب قریب سبھی ڈاکٹر ، پاکستانیوں میں فضل الباری صاحب وزیر صحت ہیں یعنی ڈاکٹروں کے بھی ڈاکٹر ۔ مسئلہ فقط بیگم وجیہہ ہاشمی کا تھا کہ اپوا کی انٹرنیشنل سیکرٹری ہیں اور اسلام آباد کی رہنے والی ہیں یا پھر ہمارا ۔ آخر ایک مختصر سی اور سنجیدہ سی کنووکیشن میں ہم نے انھیں اعزازی ڈاکٹر کی ڈگری پیش کی اور انھوں نے ہمیں ڈاکٹریٹ کے خریطے سے نوازا ۔ جب دوسرے ملکوں کے لوگوں نے قبول کر لیا ہے تو ہمارے پیارے ہم وطنوں کو اس پر ہرگز اعتراض نہ ہونا چاہیے ۔"
مناقب عمر بن عبدالعزيز,"علامہ ابن جوزی نے جو مشہور محدث گزرے ہیں ، حضرت عمر فاروق اور عمر بن عبدالعزیز کے حالات میں ایک کتاب لکھی تھی جس کا نام سیرت العمرین رکھا تھا ۔ ہم نے یہ کتاب مصر میں کتب خانہ خدیویہ میں دیکھی تھی جس سے الفاروق کے لیے بہت سے مفید معلومات انتخاب کیے تھے ۔ علامہ موصوف نے اس کتاب میں صرف ان باتوں کو لیا ہے جو زیادہ تر ان کے اخلاق اور عدل و انصاف سے واسطہ رکھتی ہیں ۔ چنانچہ ہم چند واقعات کو اس موقعے پر نقل کرتے ہیں ۔ ان میں حضرت عمر بن عبدالعزیز کے واقعات اور حالات میں سب سے زیادہ جو چیز قابل لحاظ ہے وہ غیرمذہب والوں کے ساتھ ان کا طرز عمل ہے ۔ عمر بن عبدالعزیز مذہب کی مجسم تصویر تھے ۔ مذہبی حیثیت سے ان کو عمر ثانی کا لقب دیا گیا ہے ۔ اس لیے غیرمذہب والوں کے ساتھ ان کا جو طرز عمل تھا وہ ان کی شخصی حالت نہیں بلکہ مذہب اسلام کا اصلی طرز عمل ہے ۔ ان واقعات میں سے ہم ایک واقعے کا ذکر کرتے ہیں ۔ ایک دن عمر بن عبدالعزیز مسند خلافت پر متمکن تھے ۔ ایک عیسائی نے ، جو حمص کا رہنے والا تھا ، دربار میں آ کر یہ شکایت کی کہ خلیفہ ولید بن عبدالملک کے بیٹے عباس نے میری زمین پر زبردستی قبضہ کر لیا ہے ۔ عمر بن عبدالعزیز نے عباس کی طرف دیکھا ۔ عباس نے کہا ، یہ زمین مجھ کو خلیفہ ولید نے بطور جاگیر عنایت کی تھی ، چنانچہ اس کی تحریری سند میرے پاس موجود ہے ۔ عمر بن عبدالعزیز نے عیسائی کی طرف مخاطب ہو کر کہا تم کیا جواب دیتے ہو ؟ اس نے کہا ، امیرالمومنین ! میں خدا کی تحریر (  قرآن مجید ) کے مطابق فیصلہ چاہتا ہوں ۔ عمر بن عبدالعزیز نے عباس کی طرف مخاطب ہو کر کہا ، عباس ! خدا کی تحریر تیرے باپ ( ولید بن عبدالملک ) کی تحریر پر مقدم ہے ۔ یہ کہ کر وہ زمین عباس کے قبضے سے نکال کر عیسائی کو دلا دی ۔ ان کا ایک اور کارنامہ جو نہایت قابل قدر ہے ، سلاطین بنی امیہ کی ناجائز کارروائیوں کا مٹانا تھا ۔ سلاطین بنی امیہ نے ملک کا بڑا حصہ ، جو زمینداری کی حیثیت سے رعایا کے قبضے میں تھا ، اپنے خاندان کے ممبروں کو جاگیر میں دے دیا تھا ۔ جس طرح سلاطین تیموریہ کے زمانے میں بڑے بڑے صوبے شہزادوں کی جاگیر میں دے دیے جاتے تھے ۔ عمر بن عبدالعزیز تخت خلافت پر بیٹھے تو سب سے پہلے ان کو اس کا خیال ہوا ، لیکن ایسا کرنا تمام خاندان خلافت کو دشمن بنا لینا تھا ۔ تاہم انھوں نے اس کی کچھ پروانہ کی ۔ اول اول جب انھوں نے یہ ارادہ کیا تو تمام خاندان نے ام عمر کو ، جو عمر بن عبدالعزیز کی پھوپھی تھیں ، سفیر مقرر کر کے بھیجا ۔ انھوں نے حضرت عمر بن عبدالعزیز کے پاس جا کر کہا کہ تمام خاندان برہم ہے اور مجھ کو ڈر ہے کہ عام بغاوت نہ ہو جائے اور لوگ ہنگامہ نہ کر دیں ۔ عمر بن عبدالعزیز نے کہا ، میں قیامت کے سوا اور کسی دن سے نہیں ڈرتا ۔ وہ مایوس ہو کر چلی آئیں ۔ خود عمر بن عبدالعزیز کے قبضے میں بھی اسی قسم کی جاگیریں تھیں جو ان کے خاندان کو بنو امیہ کی طرف سے عنایت ہوئی تھیں ۔ عمر بن عبدالعزیز نے جب ان جاگیروں کا فیصلہ کرنا چاہا تو بڑے بڑے مذہبی علما یعنی مکحول ، میمون بن مہران اور ابو قلابہ کو بلایا اور کہا کہ ان جاگیروں کی نسبت آپ لوگوں کی کیا رائے ہے ؟ مکحول نے دب کر جواب دیا ۔ عمر بن عبدالعزیز نے میمون کی طرف رخ کیا کہ تم خدا لگتی کہو ۔ انھوں نے کہا اپنے صاحبزادے عبدالملک کو بلا لیجیے ۔ وہ آئے تو عمر بن عبدالعزیز نے کہا کیوں عبدالملک ! اس معاملے میں تمھاری کیا رائے ہے ؟ انھوں نے کہا ، سب واپس کر دینی چاہیں ورنہ آپ کا شمار بھی انھی ظالموں اور غاصبوں میں ہو گا ۔ عمر بن عبدالعزیز نے اپنے غلام سے ، جن کا نام مزاحم تھا اور جن کو وہ بہت مانتے تھے ، کہا کہ لوگوں نے جو زمینیں ہم کو دیں ، نہ وہ اس کے دینے کے مجاز تھے ، نہ ہم کو ان کے لینے کا حق تھا ۔ تمھاری کیا رائے ہے ؟ مزاحم نے کہا ، امیرالمومنین ! آپ کو یہ بھی معلوم ہے کہ آپ کے بال بچے کتنے ہیں یعنی ان کا گزر کیوں کر ہو گا ؟ عمر بن عبدالعزیز کے آنسو نکل آئے اور کہا ، ان کا مالک خُدا ہے ۔ یہ کہ کر گھر میں چلے گئے ۔ مزاحم وہاں سے اٹھ کر عبدالملک ( فرزند عمر بن عبدالعزیز ) کے پاس گئے اور کہا ، بڑا غضب ہوا چاہتا ہے ۔ عمر بن عبدالعزیز تمام خاندانی جاگیروں سے دستبردار ہونا چاہتے ہیں لیکن میں نے ان سے کہا کہ اپنی اولاد کا لحاظ کر لیجیے ۔ عبدالملک نے کہا ، استغفراللہ تم نے بہت بری رائے دی ۔ یہ کہ کر عبدالملک عمر بن عبدالعزیز کے پاس گئے ۔ وہ اس وقت خواب راحت میں تھے ۔ پہرے والے نے کہا کہ تم لوگ امیرالمومنین پر رحم نہیں کرتے ۔ دن بھر میں ایک لحظہ تو ان کو آرام لینے دو ۔ عبدالملک نے کہا تو جا کر ان سے کہ تو سہی ۔ عمر بن عبدالعزیز کے کانوں میں یہ آواز پڑی ۔ عبدالملک کو اندر بلا لیا اور کہا ، جان پدر ! یہ کون سا ملاقات کا وقت ہے ؟ انھوں نے واقعہ بیان کیا ۔ عمر بن عبدالعزیز نے کہا ، میں نماز ظہر کے بعد منبر پر چڑھ کر اس کا اعلان کر دوں گا ۔ عبدالملک نے کہا ، اس کا کون ذمہ دار ہے کہ آپ اس وقت تک زندہ رہیں گے ۔ غرض اسی وقت عمر بن عبدالعزیز باہر آئے ، شہر میں منادی کرا دی گئی کہ لوگ مسجد میں جمع ہوں ۔ عمر بن عبدالعزیز نے منبر پر چڑھ کر کہا ، صاحبو ! میں ان تمام زمینوں کو ، جو لوگوں نے ہمارے خاندان کو دی تھیں ، واپس کرتا ہوں کیوںکہ دینے والوں کو نہ دینے کا حق تھا ، نہ ہم کو لینے کا ۔ یہ کہ کر جاگیرات کی جو سندیں تھیں ، صندوق سے نکلوائیں اور قینچی سے کتر کتر کر ان کو پھینکنا شروع کیا ۔ یہ جاگیریں کچھ یمن میں تھیں کچھ یمامہ میں تھیں ، چنانچہ سب سے پہلے ان زمینوں سے دستبرداری ظاہر کی ۔ عمر بن عبدالعزیز کو تمام خاندان میں ابن سلیمان سے بہت محبت تھی ۔ وہ اپنی جاگیر کی سند لے کر آئے کہ میری زمین آپ کیوں چھینتے ہیں ؟ فرمایا کہ پہلے یہ زمین کس کے قبضے میں تھی ؟ بولے کہ حجاج کے ۔ فرمایا تو حجاج کی اولاد کا حق ہے تم کون ہوتے ہو ؟ ابن سلیمان نے کہا ، اصل میں یہ زمین عام مسلمانوں کی تھی ۔ عمر بن عبدالعزیز نے کہا تو عام مسلمانوں کو ملنی چاہیے ۔ ابن سلیمان رونے لگے ۔ مزاحم نے کہا امیرالمومنین ! آپ ابن سلیمان کے ساتھ یہ برتاؤ کرتے ہیں ! فرمایا ، ہاں میں ابن سلیمان کو اپنے بیٹے کے برابر چاہتا ہوں لیکن میں خود اپنے نفس کے ساتھ یہی برتاؤ کرتا ہوں ۔ بنو امیہ کے دفتر اعمال میں سب سے زیادہ قوم کو برباد کرنے والا یہ واقعہ ہے کہ انھوں نے آزادی اور حق گوئی کا استیصال کر دیا تھا ۔ عبدالملک نے تخت پر بیٹھ کر حکم دیا تھا کہ کوئی شخص میری کسی بات پر روک ٹوک نہ کرنے پائے اور جو شخص ایسا کرے گا سزا پائے گا ، اگرچہ اس پر بھی آزادی پسند عرب کی زبانیں بند نہ ہوئیں تاہم بہت کچھ فرق آ گیا تھا ۔ عمر بن عبدالعزیز نے اس بدعت کو بالکل مٹا دیا ۔ دو نہایت متدین اور راست باز شخص اس کام پر مقرر کیے کہ عدالت کے وقت ان کے پاس موجود رہیں اور ان سے جو غلطی سرزد ہو فورا ٹوک دیں ۔ ان کے اس طرز عمل سے لوگوں کو عام طور پر جرات ہو گئی تھی اور لوگ نہایت بےباکی سے ان کے اقوال و افعال پر نکتہ چینی کرتے تھے ۔ محدث ابن جوزی نے بہ سند یہ واقعہ نقل کیا ہے کہ مسلمہ بن عبدالملک جو خاندان بنی امیہ کا دست و بازو تھا ، نے ایک گرجا کے متولیوں کے مقابلے میں دعوی دائر کیا ۔ فریق مقدمہ جو عیسائی تھے ، اجلاس میں حسب قاعدہ کھڑے تھے لیکن مسلمہ کو چونکہ خاندانی زعم تھا اس لیے بیٹھ کر گفتگو کرتا تھا ۔ عمر بن عبدالعزیز نے کہا ، تمھارا فریق مقدمہ کھڑا ہے اس لیے تم بیٹھ نہیں سکتے تم بھی اس کے برابر کھڑے ہو جاؤ یا کسی اور کو مقرر کرو جو تمھاری طرف سے مقدمے کی پیروی کرے ۔ مقدمے کا فیصلہ بھی مسلمہ کے خلاف کیا یعنی زمین متنازعہ گرجا کے متولیوں کو دلا دی ۔ عمر بن عبدالعزیز اکثر عیسائیوں اور یہودیوں کے ہاں مہمان ہوتے تھے لیکن ان کے کھانے کی قیمت دے دیا کرتے تھے ۔ وفات کے وقت اپنے مقبرے کے لیے جو زمین پسند کی وہ ایک عیسائی کی تھی ۔ اس کو بلا کر خریدنا چاہا ۔ اس نے کہا ، امیرالمومنین ! قیمت کی ضرورت نہیں ، ہمارے لیے تو یہ امر برکت کا باعث ہو گا لیکن انھوں نے نہ مانا اور تیسں دینار دے کر وہ زمین خرید لی ۔ عمر بن عبدالعزیز کی حکومت و سلطنت کا اصل اصول مساوات اور جمہوریت تھا ۔ یعنی یہ کہ تمام لوگ یکساں حقوق رکھتے ہیں اور بادشاہ کو کسی پر کسی قسم کی ترجیح حاصل نہیں ۔ صرف ملکی امور میں نہیں بلکہ معاشرت اور ذاتی زندگی میں بھی عمر بن عبدالعزیز اس کا لحاظ رکھتے تھے ۔ ان کے کھانے کا یہ طریقہ تھا کہ عام مسلمانوں کے لیے جو لنگر خانہ تھا اس میں ایک درہم روز بھیج دیا کرتے تھے اور وہیں جا کر عام مسلمانوں کے ساتھ کھا لیتے تھے ۔ ایک دفعہ رات کے وقت مسجد میں گئے ۔ ایک شخص مسجد کے صحن میں لیٹا ہوا تھا ۔ اتفاق سے عمر بن عبدالعزیز کے پاؤں کی ٹھو کر اس کو لگی ۔ اس نے جھلا کر کہا ، کیا تو پاگل ہے ؟ عمر بن عبدالعزیز نے کہا کہ نہیں ۔ پولیس کے آدمی موجود تھے ۔ انھوں نے اس شخص کو گستاخی کی سزا دینی چاہی ۔ عمر بن عبدالعزیز نے کہا ، کیوں اس نے کیا گناہ کیا ہے ؟ اس نے تو صرف استفسار کیا تھا کیا تم پاگل ہو ؟ میں نے کہ دیا نہیں ۔ عمر بن عبدالعزیز جب مرنے لگے تو مسلمہ بن عبدالملک نے کہا کہ وصیت کر جائیے ۔ کہا میرے پاس کیا ہے جس کی وصیت کروں ۔ مسلمہ نے کہا : میں ابھی لاکھ دینار بھیج دیتا ہوں جس کو چاہیں اس میں سے وصیت کیجیے ۔ فرمایا کہ اس سے تو یہ بہتر ہے کہ یہ رقم جن لوگوں سے وصول کی ہے ان کو واپس دے دو ۔ مسلمہ یہ سن کر بےاختیار رو پڑے ۔ اس سلسلے میں یہ امر بیان کرنے کے قابل ہے کہ خلفائے بنی امیہ کی دولت مندی کا یہ حال تھا کہ جب ہشام بن عبدالملک نے وفات پائی تو اس کے ترکے میں سے صرف اولاد ذکور کو جس قدر نقدی رقم وراثت میں ملی اس کی تعداد ایک کروڑ دس لاکھ دینا تھی ۔ لیکن عمر بن عبدالعزیز نے جب وفات پائی تو کل سترہ دینار چھوڑے ، جن میں سے تجہیز و تکفین کے مصارف ادا کرنے کے بعد دس دینار بچے جو ورثا میں  تقسیم ہوئے ۔ غرض عمر بن عبدالعزیز کی خلافت اور سلطنت ٹھیک اسی اصول کا نمونہ تھی جو اسلام نے قائم کیا تھا ۔","علامہ ابن جوزی نے جو مشہور محدث گزرے ہیں ، حضرت عمر فاروق اور عمر بن عبدالعزیز کے حالات میں ایک کتاب لکھی تھی جس کا نام سیرت العمرین رکھا تھا ۔ ان میں حضرت عمر بن عبدالعزیز کے واقعات اور حالات میں سب سے زیادہ جو چیز قابل لحاظ ہے وہ غیرمذہب والوں کے ساتھ ان کا طرز عمل ہے ۔ ایک دن عمر بن عبدالعزیز مسند خلافت پر متمکن تھے ۔ ایک عیسائی نے ، جو حمص کا رہنے والا تھا ، دربار میں آ کر یہ شکایت کی کہ خلیفہ ولید بن عبدالملک کے بیٹے عباس نے میری زمین پر زبردستی قبضہ کر لیا ہے ۔ یہ کہ کر وہ زمین عباس کے قبضے سے نکال کر عیسائی کو دلا دی ۔ ان کا ایک اور کارنامہ جو نہایت قابل قدر ہے ، سلاطین بنی امیہ کی ناجائز کارروائیوں کا مٹانا تھا ۔ عمر بن عبدالعزیز تخت خلافت پر بیٹھے تو سب سے پہلے ان کو اس کا خیال ہوا ، لیکن ایسا کرنا تمام خاندان خلافت کو دشمن بنا لینا تھا ۔ اول اول جب انھوں نے یہ ارادہ کیا تو تمام خاندان نے ام عمر کو ، جو عمر بن عبدالعزیز کی پھوپھی تھیں ، سفیر مقرر کر کے بھیجا ۔ وہ مایوس ہو کر چلی آئیں ۔ خود عمر بن عبدالعزیز کے قبضے میں بھی اسی قسم کی جاگیریں تھیں جو ان کے خاندان کو بنو امیہ کی طرف سے عنایت ہوئی تھیں ۔ انھوں نے کہا اپنے صاحبزادے عبدالملک کو بلا لیجیے ۔ وہ آئے تو عمر بن عبدالعزیز نے کہا کیوں عبدالملک ! اس معاملے میں تمھاری کیا رائے ہے ؟ انھوں نے کہا ، سب واپس کر دینی چاہیں ورنہ آپ کا شمار بھی انھی ظالموں اور غاصبوں میں ہو گا ۔ عمر بن عبدالعزیز نے منبر پر چڑھ کر کہا ، صاحبو ! میں ان تمام زمینوں کو ، جو لوگوں نے ہمارے خاندان کو دی تھیں ، واپس کرتا ہوں کیوںکہ دینے والوں کو نہ دینے کا حق تھا ، نہ ہم کو لینے کا ۔ عمر بن عبدالعزیز اکثر عیسائیوں اور یہودیوں کے ہاں مہمان ہوتے تھے لیکن ان کے کھانے کی قیمت دے دیا کرتے تھے ۔ وفات کے وقت اپنے مقبرے کے لیے جو زمین پسند کی وہ ایک عیسائی کی تھی ۔ ایک دفعہ رات کے وقت مسجد میں گئے ۔ ایک شخص مسجد کے صحن میں لیٹا ہوا تھا ۔ اتفاق سے عمر بن عبدالعزیز کے پاؤں کی ٹھو کر اس کو لگی ۔ اس نے جھلا کر کہا ، کیا تو پاگل ہے ؟ عمر بن عبدالعزیز نے کہا کہ نہیں ۔ پولیس کے آدمی موجود تھے ۔ انھوں نے اس شخص کو گستاخی کی سزا دینی چاہی ۔ عمر بن عبدالعزیز نے کہا ، کیوں اس نے کیا گناہ کیا ہے ؟ اس نے تو صرف استفسار کیا تھا کیا تم پاگل ہو ؟ میں نے کہ دیا نہیں ۔ لیکن عمر بن عبدالعزیز نے جب وفات پائی تو کل سترہ دینار چھوڑے ، جن میں سے تجہیز و تکفین کے مصارف ادا کرنے کے بعد دس دینار بچے جو ورثا میں  تقسیم ہوئے ۔"
تشکیل پاکستان,"ہندوستان میں اسلامی حکومت اگرچہ کہنے کو اورنگ زیب عالمگیر کی وفات ( ۱۷۰۷ء ) کے ڈیڑھ سو سال بعد تک قائم رہی لیکن دراصل حکومت اور امرا دونوں کی طاقت اور سطوت اٹھارھویں صدی کے وسط تک ختم ہو چکی تھی ۔ انیسویں صدی کے شروع میں مسلمانوں کے سیاسی تنزل کی تکمیل ہوئی چنانچہ ۱۸۰۳ء میں انگریز دہلی میں داخل ہوئے ۔ لیکن اسی زمانے میں بعض افراد کے دل میں مذہبی احیا اور معاشرتی اصلاح کا خیال پیدا ہوا ۔ شاہ ولی اللہ شاہ عبدالعزیز وغیرہ کی کوششوں سے علم دوست لوگوں میں مذہب کی صحیح واقفیت بڑھتی گئی لیکن عوام کی مذہبی حالت بہت گری ہوئی تھی اور مذموم معاشرتی رسموں میں مسلمانوں اور ہندوؤں میں زیادہ فرق نہ تھا ۔ سیاسی تنزل اور معاشرتی تخریب کے اس نازک وقت میں ایک پُرخلوص مصلح سید احمد بریلوی پیدا ہوئے جنھوں نے ۱۸۱۶ء سے ۱۸۳۱ء تک پندرہ سال مسلمانوں کی مذہبی و معاشرتی خرابیوں کو دور کرنے کی پوری کوشش کی ۔ اسی سلسلے میں مذہبی آزادی کے حصول کے لیے انھوں نے ۱۸۲۶ء میں سکھوں کے خلاف مذہبی جہاد کی مہم بھی شروع کی جس کے آخر میں سات ہزار مجاہدین نے پشاور کے قریب میدان جنگ میں نمایاں کامیابی حاصل کی اور سید احمد نے ایک نظام حکومت قائم کر کے قبائل کی معاشرتی اصلاح کے احکام نافذ کیے لیکن بعض سرداروں کی غداری سے ، جو سکھوں کے ساتھ شریک ہو گئے آخرکار مسلمانوں کو شکست ہوئی اور ان کا رہنما ۶ مئی ۱۸۳۱ء کو بالاکوٹ میں شہید ہوا یعنی مسلمانوں کی مساعی خود مسلمانوں ہی کے ہاتھوں برباد ہو گئیں ۔ یہ بات یاد رکھنے کے قابل ہے کہ سید احمد بریلوی نے بار بار ہندوستان کے مسلمانوں کو دوسری قوموں کے مقابلے میں جمع کیا اور ان کے اصلاحی کام کو ان کے بعض مذہبی جانشینوں نے جاری رکھا ۔ سر سید بعض باتوں میں اپنے ہم نام کے ہم خیال تھے اور ان کے عقیدت مند تھے ۔ اس زمانے میں بہار میں مسلمانوں میں فرائضی تحریک اٹھی جس کا مقصد غریب مسلمانوں کی ناگفتہ بہ حالت کی اصلاح اور ان کی امداد تھا ۔ ۱۸۵۷ء میں مسلمانوں کی رہی سہی عزت بھی خاک میں مل گئی ۔ انگریزی حکومت سو سال سے ان کی ذلت کے درپے تھی ۔ بتدریج مسلمانوں کی زمینیں اور عہدے چھین لیے گئے ، اسلامی تعلیم کے ذرائع ختم کر دیے گئے اور ۱۸۳۷ء میں فارسی زبان عدالتوں سے خارج کر دی گئی ۔ ۱۸۵۷ء کے بعد ان پر عتاب اور دباؤ بڑھتا گیا ۔ اس طرح مسلمان پسپا بھی ہوئے اور ان مظالم سے متاثر ہو کر نئی حکومت اور اس کے اداروں سے بیزار بھی ہوتے گئے ۔ ادھر ہندوؤں کی بےرخی نے اُن کے زخموں پر اور بھی نمک چھڑکا ۔ اس ناگفتہ بہ حالت میں ایک دوراندیش ہمدرد ملت اٹھا جس نے اپنی مایوس اور پسماندہ قوم کو امید ، محنت اور ترقی کا زندگی بخش پیغام دیا ۔ یہ مرد خدا سر سید احمد خاں تھے ۔ یہ انھیں کی جدوجہد کا نتیجہ تھا کہ گو ملک ہاتھوں سے گیا ، ملت کی آنکھیں کھل گئیں ۔ سر سید نے قدامت پسند مسلمانوں کو نئے زمانے کی ضروریات سے آگاہ کیا اور ہزار دقتوں سے ان کو نئے علوم کے حصول اور نئی حکومت سے تعاون پر آمادہ کیا ۔ اپنی مذہبی تصانیف اور رسالہ تہذیب الاخلاق کے اجرا سے انھوں نے ثابت کر دکھایا کہ اسلام عقل کے اصولوں پر مبنی ہے ۔ اُن کی تعلیمی مساعی ۱۸۷۷ء میں تکمیل کو پہنچیں جب علی گڑھ کالج کا افتتاح ہوا جو کم از کم تیس برس تک مسلمانان ہند کا واحد قومی مرکز بنا رہا ۔ ۱۸۸۴ء میں سر سید نے پنجاب کا دورہ کیا ، جہاں زندہ دلان پنجاب کی قدردانی سے ان کو بڑی تقویت پہنچی ۔ پنجاب کے مسلمان سر سید کی منادی پر اس طرح دوڑے جس طرح پیاسا پانی پر دوڑتا ہے ۔ ایک طرف وہ علی گڑھ سے وابستہ ہوئے دوسری طرف انھوں نے لاہور میں انجمن حمایت اسلام کا ادارہ قائم کیا ۔ ۱۸۸۶ء میں سر سید نے آل انڈیا محمدن ایجوکیشنل کانفرنس کی بنیاد ڈالی جس کے اجلاس ہر سال مختلف مقامات پر منعقد ہو کر مسلمانوں میں ایک نئی زندگی پھونکنے کا باعث ہوئے ۔ ۱۸۶۷ء میں بنارس کے بعض ہندوؤں کو یہ خیال پیدا ہوا کہ اردو کو موقوف کر کے ملک میں بھاشا زبان رائج کی جائے ۔ ۱۸۸۵ء میں انڈین نیشنل کانگرس کی بنا پڑی ۔ سر سید نے مسلمانوں کو اس میں شرکت کرنے سے روکا کیونکہ ان کی دور اندیشی نے دیکھ لیا کہ اس سے مسلمانوں کو بحیثیت قوم نقصان پہنچے گا ۔ اپنے ایک اہم بیان میں انھوں نے کہا کہ جمہوری طریقہ ہندوستان کے لیے موزوں نہیں ۔ یہ امر قابل غور ہے کہ سر سید کے پیش نظر انگریزوں کی خوشنودی نہ تھی بلکہ اپنی قوم کی ترقی تھی ۔ حقیقت یہ ہے کہ وہ پہلے ہندوستانی تھے جنھوں نے اپنی مشہور تصنیف اسباب بغاوت ہند لکھ کر حکومت کو توجہ دلائی کہ غدر کا سب سے بڑا سبب یہ تھا کہ ہندوستانیوں کو ملک کی سیاسی کونسلوں میں شامل نہ کیا گیا ۔ پھر ۱۸۷۸ء میں جب وہ کونسل کے ممبر نامزد ہوئے تو انھوں نے ملکی اور قومی مفاد پر پے در پے تقریریں کیں ۔ ۱۸۹۸ء میں جب سر سید نے انتقال کیا تو ان کی قوم اپنے خواب گراں سے جاگ چکی تھی ۔ سر سید کے بعد ان کے رفقا نے ان کا شاندار کام جاری رکھا ۔ محسن الملک ، وقار الملک ، حالی ، نذیراحمد ، ذکاء اللہ شبلی وغیرہ نے تعلیمی ، سیاسی اور ادبی خدمات سر انجام دیں ۔ محسن الملک نے علی گڑھ کالج کو ترقی دی ۔ وقار الملک ایک سیاسی جماعت کی تشکیل میں معاون ہوئے ۔ حالی کی مسدس نے ہندوستانی مسلمانوں کی زندگی میں انقلاب کی لہر دوڑا دی ۔ شبلی نے اسلامی تاریخ کے آئینے میں انھیں اپنی گذشتہ عظمت دکھا کر ان کے دلوں کو گرما دیا ۔ امیر علی نے اپنی انگریزی تصانیف سے مغربی حلقوں میں اسلام کی وقعت پیدا کی ۔ علی گڑھ تحریک کی وجہ سے قوم میں کئی اور تحریکات شروع ہو گئیں ۔ اختلافات ضرور رونما ہوئے لیکن ایک حد تک یہ نئی زندگی کا نشان تھے ۔ سر سید ، امیر علی اور دیگر بزرگوں نے اسلام کو مغربی علوم سے اس طرح جا ملایا تھا کہ اسے ایک ترقی یافتہ مذہب ثابت کیا لیکن اس جدید علم الکلام کے ردعمل کے طور پر بعض اور مذہبی مساعی بروے کار آئیں ۔ شبلی نے لکھنو میں ندوۃالعلما قائم کیا ۔ دیوبند میں علما نے قدیم طرز کی درسگاہ بنا کر ملک میں قدیم اسلامی علوم کے چراغ روشن کیے ۔ ان مساعی کا نتیجہ یہ ہوا کہ مذہب سے بیگانگی بہت حد تک کم ہو گئی اور مغرب کی ذہنی غلامی سے نجات ملی لیکن ساتھ ہی ایک ایسی فضا بھی پیدا ہو گئی جس میں اپنی ہر چیز اچھی اور دوسروں کی ہر چیز بری نظر آنے لگی ۔ اس کی اصلاح ضروری ہو گئی ۔ اقبال نے آ کر اسلامی و مغربی علوم کے غائر مطالعے کے بعد اپنا خاص اسلامی فلسفہ قوم کے سامنے پیش کیا ، جس کا مقصد کامل ترین انسان کی انفرادی و اجتماعی نشوونما ہے ۔ اقبال کا خیال ہے کہ انسان اطاعت ، ضبط نفس اور نیابت الہی کی تین منزلیں طے کرتا ہوا خودی کی انتہائی بلندی پر پہنچ سکتا ہے ۔ اس ارتقا میں اسے مذہب کی رہنمائی درکار ہے ۔ اقبال نے چار چیزوں پر زور دیا : اول توحید ، جس پر پورا ایمان عملاً انسان کو خوف و مایوسی سے آزاد کر دیتا ہے نیز توحید الہی ، توحید انسانی میں پر تو فگن ہوتی ہے ۔ دوم ، رسول اکرم صلی اللہ علیہ والہ وسلم سے محبت اور ان کی مکمل تقلید ۔ سوم ، قرآن کا مطالعہ اور اس کی تعلیمات کی پیروی ۔ چہارم ، رجائیت یعنی مایوسی اور غم پسندی کو ترک کر کے امید ، ہمت اور جرات کی راہ اختیار کرنا اپنے رہنماؤں کی پکار سن کر مسلمان قوم ترقی کی راہ پر کچھ چلنے تو لگی لیکن جابجا ٹھوکریں کھاتے ہوئے ۔ معاشی حیثیت سے وہ اپنے ہمسائیوں سے کہیں پیچھے رہی ۔ تعلیمی حیثیت سے وہ ضرور کچھ بڑھی لیکن پھر بھی پسماندہ رہی البتہ اپنی قومی زبان و ادب کو اس نے باوجود اپنے انحطاط کے خوب چمکایا ۔ اردو علم و ادب اور صحافت کو ترقی ہوئی اور ملک میں جابجا اردو کی علمی و ادبی انجمنیں پھیل گئیں ۔ علی گڑھ کالج ۱۹۲۰ء میں یونیورسٹی کے درجے تک پہنچ گیا اور منجملہ حیدرآباد ( دکن ) کی دوسری ترقیات کے وہاں جامعہ عثمانیہ کا شاندار ادارہ قائم ہوا ۔ متمدن زندگی کے اکثر شعبوں میں مسلمان دوسروں سے پیچھے ضرور تھے لیکن یہ بات اب ان پر اور دوسروں پر ظاہر ہو گئی کہ جب بھی اور جہاں بھی وہ بڑھنے کی کوشش کریں وہ دوسروں سے ہیٹے نہیں رہتے ۔ البتہ باوجود ان سب ترقیوں کے یہ امر اظہر من الشمس تھا کہ جب تک قوم سیاسی حیثیت سے مضبوط و متحد نہ ہو گی اس کی ساری روایات اکارت جائیں گی اور اس کے سارے ارادے دھرے کے دھرے رہ جائیں گے ۔ مسلمانان ہند کی جدید سیاسی زندگی کی داستان یہ ہے کہ انڈین نشنل کانگریس کے قیام کے بعد گو سر سید نے علی گڑھ میں مسلمانوں کے سیاسی حقوق کے تحفظ کے لیے قدم اٹھایا لیکن بالعموم ان کی قومی سیاست یہی تھی کہ مسلمان ملکی سیاست سے الگ تھلگ رہیں اور پہلے مغربی علوم کے حصول سے اپنی قوم کی حالت کو درست اور مضبوط کر لیں مگر بیسویں صدی کے شروع سے ایشیا اور اس کے ساتھ ہندوستان میں صورتحال دگرگوں ہونے لگی ۔ جاپان کی فتح سے ہندوؤں میں جذبہ قومیت ابھرا اور انھوں نے تقسیم بنگال کے خلاف ۱۹۰۵ء میں ایک زبردست تحریک شروع کی ۔ علاوہ ازیں اُردو ہندی جھگڑے کے سلسلے میں یوپی کی حکومت نے علی گڑھ کے تعلیمی ادارے کو اس نیم سیاسی مسئلے میں دخل دینے سے حکما روک دیا ، جس کی وجہ سے مسلمانوں کے لیے اور بھی ضروری ہو گیا کہ وہ اپنے تمدنی و سیاسی حقوق کی حفاظت کے لیے ایک سیاسی جماعت کی بنیاد رکھیں ۔ یوں دسمبر ۱۹۰۶ء میں مسلم لیگ قائم ہوئی اور ۱۹۰۹ اصلاحات میں مسلمانوں نے جداگانہ انتخابات کا اہم حق حاصل کیا ۔ پھر تقسیم بنگال کی تنسیخ ۱۹۱۱ء اور جنگ بلقان وطرابلس ۱۹۱۲ء سے جب مسلمانوں کو یقین ہو گیا کہ ان کے قومی اور بین الاقوامی حقوق حکومت برطانیہ کے ہاتھ میں محفوظ نہیں رہ سکتے تو انھوں نے ہندوستان کے لیے سیلف گورنمنٹ کا مطالبہ کیا ۱۹۱۳ ء اور کانگرس کی طرف تعاون کا ہاتھ بڑھایا ۔ جنگ عظیم اول نے ہندوستانیوں کے دل میں حرکت پیدا کی اور کانگرس اور لیگ میں میثاق لکھنو کا مشہور معاہدہ ہوا جس کی وجہ سے برطانیہ ۲۰ را گست ۱۹۱۷ء کو یہ اعلان کرنے پر مجبور ہو گیا کہ ہندوستان کو بتدریج خود اختیاری حکومت دی جائے گی لیکن جنگ کا ختم ہونا تھا کہ برطانوی حکومت نے ہندوستان سے طوطے کی طرح آنکھیں پھیر لیں اور ظالمانہ قوانین نافذ کرنے کی ٹھان لی ( ۱۹۱۹ ء ) اور ادھر یورپ میں ترکی کے حصے بخرے کرنے کی سازش کی ۔ اس پر گاندھی نے علی برادران کی مدد سے عدم تعاون کی زبردست تحریک شروع کی ( ۱۹۲۰ء ) لیکن اس تحریک کا ختم ہونا تھا کہ دوسرے ہندو لیڈروں نے شدھی اور سنگھٹن کی اشتعال انگیز کارروائیوں سے ہندو مسلم تعلقات کو قطعا خراب کر دیا ۔ اس زمانے میں مسلمان لیڈر غفلت کی نیند سوئے رہے لیکن سائمن کمیشن کی آمد اور نہرو رپورٹ کی مسلم کش تجاویز پر وہ اپنے خواب سے چونکے ( ۱۹۲۸ء ) اور آل انڈیا مسلم کانفرنس میں جمع ہو کر انھوں نے ایک متحدہ سیاسی مطالبہ جو مسٹر جناح کے چودہ نکات سے مطابقت رکھتا تھا ، دنیا کے سامنے پیش کیا ( ۱۹۲۹ء ) اُدھر کانگرس نے گاندھی کی قیادت میں مکمل آزادی کا اعلان کر کے سول نافرمانی کی تحریک شروع کر دی ( ۱۹۳۰ء ) اس دوران میں لندن میں گول میز کانفرنس کا انعقاد ہوا ( ۱۹۳۰ء تا ۱۹۳۲ء ) اور برطانوی حکومت نے اپنا فرقہ وارانہ فیصلہ سنایا لیکن ہندو لیڈروں کی ہٹ دھرمی کے باعث ہندوؤں اور مسلمانوں میں کوئی سمجھوتا نہ ہو سکا ۔ ۱۹۳۵ء میں نیا گورنمنٹ آف انڈیا ایکٹ نافذ ہوا جس کی رو سے مرکز میں فیڈریشن اور صوبوں میں خود اختیاری حکومت کا نفاذ طے پایا ۔ ۱۹۳۷ء کے انتخابات کے بعد کانگرس پہلے چھے اور پھر دو اور صوبوں میں حکومت کرنے لگی ، جس سے اس کا سر پھر گیا اور اس نے مسلم لیگ سے منہ پھیر کر مسلمانوں کو بحیثیت قوم کے ملیامیٹ کرنے کا مصمم ارادہ کر لیا ۔ چنانچہ کانگرسی حکومتوں نے اردو کو منایا ، ہندی کو ابھارا اور ہندوانہ تمدن کے دیگر اداروں اور نشانات کو فروغ دے کر ہندوستانی مسلمانوں کی جداگانہ ہستی کو ہندوؤں میں مدغم کرنے میں بیسیوں علانیہ و خفیہ مساعی کیں ۔ یہ ہندوستان کے مسلمانوں کے لیے ایک بےحد نازک وقت تھا ۔ مسلمانوں میں کہنے کو کئی سیاسی جماعتیں تھیں ۔ مسلم لیگ جو ۱۹۰۶ء میں قائم ہوئی ، کبھی جاگتی کبھی سوتی رہی اس کے بعد ۱۹۱۹ء کے ہنگامہ خیز سال میں جمعیۃ العلما بنی ۔ ۱۹۲۹ء میں خدائی خدمتگار اور مجلس احرار کا قیام عمل میں آیا اور اسی سال میں نیشنلٹ مسلمانوں نے بھی اپنی ایک کانفرنس منعقد کی ۔ ۱۹۳۷ء میں جب کانگرس برسراقتدار آئی اور اس نے مسلمانوں کی قومی ہستی کو ختم کرنا چاہا تو سوال پیدا ہوا کہ مسلمان اس کا کیا جواب دیتے ہیں ۔ اس خطرناک وقت میں مسلم لیگ کی قیادت جس زبردست شخصیت کے ہاتھ میں تھی ، اس نے کانگرس کے چیلنج کو دلیری سے قبول کیا ۔ یہ قائداعظم محمد علی جناح تھے جو ایک طرف سیاسی بات چیت میں انگریزی حکومت اور کانگرسی لیڈروں کے ساتھ پورے اترے اور دوسری طرف اپنی لاجواب شخصیت کے بل پر ایک پراگندہ اقلیت کو ایک مستقل قوم بنانے میں نمایاں طور پر کامیاب ہوئے ۔ اکتوبر ۱۹۳۷ء میں لکھنو میں آل انڈیا مسلم لیگ کے پچیسویں سالانہ اجلاس سے اسلامی ہند کی تاریخ بیداری کا ایک نیا دور شروع ہوا ۔ چنانچہ ۲۳  مارچ ۱۹۴۰ء کو مسلم لیگ نے لاہور میں پاکستان کی قرارداد منظور کی یعنی مسلمانان ہند کے لیے ہندوستان کے ایک حصے میں ایک خودمختار حکومت اور ایک جداگانہ آزاد وطن کے قیام کا شاندار منصوبہ باندھا ۔ اس سے مسلمان قوم میں زندگی کی ایک برقی رو دوڑ گئی ۔ اب وہ محض تحفظات و مراعات کی سائل نہ رہی بلکہ ایک علیحدہ مستقل آزاد قومیت کی دعویدار بن گئی ، جس کی ایک اپنی جدا حکومت ہو ، ایک اپنی جدا تہذیب اور ایک اپنا جداگانہ وطن پاکستان کی تجویز کے بعد اس منصوبے کو تفصیل سے مکمل کرنے کی ضرورت پیش آئی ۔ چنانچہ ۱۹۴۴ء میں معاشی مسئلے پر غور کرنے کے لیے ایک تعمیری کمیٹی وضع کی گئی ۔ تعلیمی مسئلے کے لیے ایک تعلیمی کمیٹی بنی اور دیگر اہم مسائل کے لیے مصنفین کی ایک کمیٹی بنائی گئی ۔ ۱۹۴۲ء میں پنجاب میں مسلم لیگ اور یونینسٹ وزارت میں جھگڑا پیدا ہو گیا اور بمبی میں گاندھی اور جناح کی ملاقات ہوئی مگر ناکام رہی ۔ ۱۹۴۵ء میں شملہ کانفرنس میں کانگرس اور لیگ کو پھر اکٹھا بلایا گیا مگر کچھ نتیجہ نہ نکلا ۔ آخر حکومت ہند نے نئے انتخابات کا اعلان کیا اور کہا کہ برطانوی مزدور حکومت کے پیش نظر ہندوستان کو خوداختیاری حکومت دینا ہے ۔ نئے انتخابات میں جو ۴۶ ۔ ۱۹۳۵ء کے موسم سرما و بہار میں ہوئے ، ہندوؤں میں کانگرس اور مسلمانوں میں مسلم لیگ پورے طور پر کامیاب ہو گئی ۔ اتنے میں برطانوی حکومت نے ۱۹۴۶ء میں پہلے ایک وفد کو اور پھر ایک وزارتی مشن کو ہندوستان بھیجا تاکہ یہاں کی سیاسی گتھی کو سلجھائے ۔ مشن نے ہندوستان کی حکومت کے لیے ایک نئی سکیم پیش کی لیکن مشن کی کانگرس نواز پالیسی سے ناراض ہو کر مسلم لیگ نے اس سکیم کو ٹھکرا دیا اور گو آخرکار وہ بھی مرکز کی عارضی حکومت میں شریک ہو گئی لیکن ادھر نہ صرف کانگرس اور لیگ میں بات بات پر اختلافات رونما ہوئے بلکہ ملک بھر میں جابجا ہندو ، مسلمانوں میں شدید فرقہ وارانہ مناقشات اور فسادات برپا ہو گئے ۔ کانگرس نے مسلم لیگ سے باعزت سمجھوتا کرنے سے انکار کر دیا ۔ برطانوی حکومت نے پہلے یہ اعلان کیا کہ وہ کسی ایسے دستور کو ملک میں نافذ نہیں کرے گی جس پر دونوں بڑی جماعتوں کا اتفاق رائے نہ ہوا اور پھر فروری ۱۹۴۷ء میں یہ فیصلہ کیا کہ برطانیہ جون ۱۹۴۸ء تک ہندوستان کو خالی کر دے گا ۔ جنوری ۱۹۴۷ء میں پنجاب میں مسلم لیگ کی ایک زبردست تحریک اٹھی ، جس میں مردوں اور عورتوں نے یکساں حصہ لیا اور جو صرف ایک ماہ جاری رہ کر بہت نتیجہ خیز ثابت ہوئی ۔ برطانوی حکومت اس سے متاثر ہوئی اور اسے یقین ہو گیا کہ اسلامیان ہند کے قومی مطالبے کو اب دیر تک معرض التوا میں نہیں رکھا جا سکتا ۔ ادھر پاکستان کے مخالفین نے ملک بھر میں فرقہ وارانہ فسادات کا سلسلہ شروع کر دیا جو اخیر سال تک جاری رہا اور جس کے ضمن میں ایک منظم سازش کے تحت آٹھ دس لاکھ بےگناہ مسلمانوں کو بےرحمی سے تہ تیغ کر دیا گیا ۔ اسی دوران میں برطانیہ نے ۳ جون کو ہندوستان اور پاکستان کی آزادی کے متعلق اپنا نیا منصوبہ شایع کیا جس کے مطابق ۱۵ اگست ۱۹۴۷ء کو دونوں ملکوں میں دو علیحدہ علیحدہ خودمختار حکومتیں قائم ہو گئیں ۔ یوں اسلامی ہند کے دس کروڑ فرزندان توحید کی تنظیم اور قربانیاں پھل لائیں اور مشرقی و مغربی ہند میں مشرقی و مغربی پاکستان کی بنیاد پڑی ۔ پاکستان کے قیام سے نہ صرف ہندوستان کے برعظیم اور ایشیا میں بلکہ ساری اسلامی دنیا میں ایک ایسا قوت آفرین تغیر رونما ہو گیا ہے جس کے غیرمعمولی نتائج کا دنیا ابھی صیح طور پر انداز نہیں کر سکتی ۔ ادھر یہ امر پاکستان کی ملت اسلامیہ پر روز بروز واضح ہو رہا ہے کہ اگر اسے اپنی اور دنیا کی طرف اپنا اسلامی اور انسانی فرض ادا کرتا ہے تو پاکستان کی حکومت لازمی طور پر اسلامی جمہوریت کے ترقی پرور اصولوں پر قائم ہو گی ، جس میں مسلم اور غیرمسلم دونوں سے مساوی سلوک کیا جائے گا ، جس میں بڑے بڑے سرمایہ داروں کے لیے جگہ نہ ہو گی بلکہ جس میں غریبوں اور کارکنوں کا خاص طور پر خیال رکھا جائے گا ، جس میں عورت کے حقوق اور اس کی شخصیت محفوظ ہو گی ، جس میں دولت ادھر تمام لوگوں میں مناسب طور پر تقسیم ہو کر اور اُدھر بیت المال میں جمع ہو کر عوام الناس کا معیار زندگی بڑھانے کے کام آئے گی ۔ مسلمانوں کا نصب العین اسلام ہے ۔ وہ اسلام نہیں جس کا ڈنکا مطلق العنان بادشاہوں اور خودغرض اُمرا نے بجایا بلکہ وہ اسلام جس کا حامل قرآن ہے ، جس نے صرف ان دیکھے خدا کے آگے سر جھکانا سکھایا ۔ وہ اسلام جس کا نمونہ آنحضرت صلی اللہ علیہ وآلہ وسلم اور خلفائے راشدین کے عہد میں مسلمانوں کی زندگیوں میں نظر آتا ہے ۔ وہ سچائی ، وہ دلیری ، وہ خود اعتمادی ، وہ انکسار و امن پسندی ، وہ محنت و مساوات ، وہ صبر و تقوی ، وہ مسلم و غیرمسلم سب کی خدمت سب کے حقوق کا تحفظ ، سب سے رواداری اور محبت ! یہ ہے پاکستان کے مسلمانوں کا نصب العین ۔","ہندوستان میں اسلامی حکومت اگرچہ کہنے کو اورنگ زیب عالمگیر کی وفات ( ۱۷۰۷ء ) کے ڈیڑھ سو سال بعد تک قائم رہی لیکن دراصل حکومت اور امرا دونوں کی طاقت اور سطوت اٹھارھویں صدی کے وسط تک ختم ہو چکی تھی ۔ سیاسی تنزل اور معاشرتی تخریب کے اس نازک وقت میں ایک پُرخلوص مصلح سید احمد بریلوی پیدا ہوئے جنھوں نے ۱۸۱۶ء سے ۱۸۳۱ء تک پندرہ سال مسلمانوں کی مذہبی و معاشرتی خرابیوں کو دور کرنے کی پوری کوشش کی ۔ ۱۸۸۴ء میں سر سید نے پنجاب کا دورہ کیا ، جہاں زندہ دلان پنجاب کی قدردانی سے ان کو بڑی تقویت پہنچی ۔ ۱۸۸۶ء میں سر سید نے آل انڈیا محمدن ایجوکیشنل کانفرنس کی بنیاد ڈالی جس کے اجلاس ہر سال مختلف مقامات پر منعقد ہو کر مسلمانوں میں ایک نئی زندگی پھونکنے کا باعث ہوئے ۔ ۱۸۸۵ء میں انڈین نیشنل کانگرس کی بنا پڑی ۔ ۱۸۹۸ء میں جب سر سید نے انتقال کیا تو ان کی قوم اپنے خواب گراں سے جاگ چکی تھی ۔ سر سید کے بعد ان کے رفقا نے ان کا شاندار کام جاری رکھا ۔ محسن الملک ، وقار الملک ، حالی ، نذیراحمد ، ذکاء اللہ شبلی وغیرہ نے تعلیمی ، سیاسی اور ادبی خدمات سر انجام دیں ۔ علی گڑھ کالج ۱۹۲۰ء میں یونیورسٹی کے درجے تک پہنچ گیا اور منجملہ حیدرآباد ( دکن ) کی دوسری ترقیات کے وہاں جامعہ عثمانیہ کا شاندار ادارہ قائم ہوا ۔ جاپان کی فتح سے ہندوؤں میں جذبہ قومیت ابھرا اور انھوں نے تقسیم بنگال کے خلاف ۱۹۰۵ء میں ایک زبردست تحریک شروع کی ۔ یوں دسمبر ۱۹۰۶ء میں مسلم لیگ قائم ہوئی اور ۱۹۰۹ اصلاحات میں مسلمانوں نے جداگانہ انتخابات کا اہم حق حاصل کیا ۔ پھر تقسیم بنگال کی تنسیخ ۱۹۱۱ء اور جنگ بلقان وطرابلس ۱۹۱۲ء سے جب مسلمانوں کو یقین ہو گیا کہ ان کے قومی اور بین الاقوامی حقوق حکومت برطانیہ کے ہاتھ میں محفوظ نہیں رہ سکتے تو انھوں نے ہندوستان کے لیے سیلف گورنمنٹ کا مطالبہ کیا ۱۹۱۳ ء اور کانگرس کی طرف تعاون کا ہاتھ بڑھایا ۔ مسلم لیگ جو ۱۹۰۶ء میں قائم ہوئی ، کبھی جاگتی کبھی سوتی رہی اس کے بعد ۱۹۱۹ء کے ہنگامہ خیز سال میں جمعیۃ العلما بنی ۔  چنانچہ ۲۳  مارچ ۱۹۴۰ء کو مسلم لیگ نے لاہور میں پاکستان کی قرارداد منظور کی یعنی مسلمانان ہند کے لیے ہندوستان کے ایک حصے میں ایک خودمختار حکومت اور ایک جداگانہ آزاد وطن کے قیام کا شاندار منصوبہ باندھا ۔ نئے انتخابات میں جو ۴۶ ۔ ۱۹۳۵ء کے موسم سرما و بہار میں ہوئے ، ہندوؤں میں کانگرس اور مسلمانوں میں مسلم لیگ پورے طور پر کامیاب ہو گئی ۔ اتنے میں برطانوی حکومت نے ۱۹۴۶ء میں پہلے ایک وفد کو اور پھر ایک وزارتی مشن کو ہندوستان بھیجا تاکہ یہاں کی سیاسی گتھی کو سلجھائے ۔ برطانوی حکومت نے پہلے یہ اعلان کیا کہ وہ کسی ایسے دستور کو ملک میں نافذ نہیں کرے گی جس پر دونوں بڑی جماعتوں کا اتفاق رائے نہ ہوا اور پھر فروری ۱۹۴۷ء میں یہ فیصلہ کیا کہ برطانیہ جون ۱۹۴۸ء تک ہندوستان کو خالی کر دے گا ۔ اسی دوران میں برطانیہ نے ۳ جون کو ہندوستان اور پاکستان کی آزادی کے متعلق اپنا نیا منصوبہ شایع کیا جس کے مطابق ۱۵ اگست ۱۹۴۷ء کو دونوں ملکوں میں دو علیحدہ علیحدہ خودمختار حکومتیں قائم ہو گئیں"
نواب محسن الملک,"قدرت نے نواب محسن الملک مرحوم کو بہت سی خوبیاں عطا کی تھیں ۔ وجاہت ، ذہانت ، خوش بیانی اور فیاضی ان کی ایسی عام اور ممتاز صفات تھیں کہ ایک راہ چلتا بھی چند منٹ کی بات چیت میں معلوم کر لیتا تھا ۔ خطاب یا نام اٹکل سے رکھ دیے جاتے ہیں مسمی کی خصوصیات کا ان میں مطلق لحاظ نہیں ہوتا ۔ نام رکھتے وقت تو ممکن ہی نہیں ، عطائے خطاب کے وقت بھی اس کا خیال نہیں کیا جاتا ۔ لیکن محسن الملک کا خطاب ان کے لیے بہت ہی موزوں نکالا ۔ ان میں پارس پتھر کی خاصیت تھی ۔ کوئی ہو ، کہیں کا ہو ، اُن سے چھوا نہیں اور کندن کا ہوا نہیں ۔ اگر کسی نے سلام بھی کر لیا تو ان پر اس کا بار رہتا تھا اور جب تک اس کا معاوضہ نہ کر لیتے ، انھیں چین نہ آتا ۔ یہاں تک کہ وہ اپنے دشمن کو بھی نہ بھولتے تھے اور یہ میں ذاتی علم سے کہتا ہوں کہ وہ بھی ان کے زیر بارمنت تھے ۔ سیاسی مصلحتیں بعض اوقات اہل حکومت کو مجبور کرتی ہیں کہ وہ ان افراد کو جو ان کی یا حکومت کی راہ میں حائل ہیں ، دودھ کی مکھی کی طرح نکال کر پھینک دیں ۔ مرحوم کو بھی کبھی کبھی ایسا کرنا پڑتا لیکن انھوں نے اس ناگوار اور دل شکن کام کو اس خوبی اور سلیقے سے کیا کہ مخالف ہونے پر بھی محسن الملک کو دعائیں دیتے گئے اور جب تک زندہ رہے ، ان کے شکر گزار رہے ۔ وہ جو ہر قابل تھے مگر موقعے کی تاک میں تھے ۔ حیدرآباد میں ان کی سیاست دانی ، تدبر ، انتظامی قابلیت کے جوہر کھلے ۔ اُن کا ذہن ایسا رسا ، اُن کی طبیعت ایسی حاضر ، اُن کے اوسان ایسے بجا اور معاملات اور واقعات پر ایسا عبور تھا کہ دنیا میں بڑا نام پیدا کرتے ، بڑے بڑے مدبر ان کا لوہا مان گئے تھے ۔ یوں تو انفرادی اور اجتماعی حیثیت سے نواب صاحب مرحوم کے احسانات حیدرآباد اور اہل حیدرآباد پر بےشمار تھے لیکن ریاست کے نظم و نسق میں چند چیزیں خاص ان کی یادگار ہیں ۔ مثلاً : ریاست کا بجٹ نواب صاحب نے مرتب کیا اور مصر کے بجٹ کے نمونے پر تھا جو وہاں انگریزی نگرانی کے بعد پہلی بار تیار ہوا تھا ۔ بندوبست کا محکمہ بھی انھی کا قائم کیا ہوا ہے جس نے اراضی کی پیمائش کا کام کیا ۔ اس کے علاوہ فنانس اور مال گزاری میں بہت سی اصلاحیں کیں جن کی تفصیل کا یہ موقع نہیں ، یہ ان کے سوانح نویس کا کام ہے ۔ حیدرآباد میں بڑے بڑے لوگ آئے اور گئے لیکن اب تک کسی کو وہ مقبولیت اور ہر دل عزیزی حاصل نہیں ہوئی جو نواب محسن الملک کو ہوئی ۔ ہمارے ملک میں خوشامدیوں کی کوئی کمی نہیں ، وہ ہر بڑے اور صاحب اقتدار آدمی پر اس طرح ٹوٹ کر گرتے ہیں جیسے شہد پر مکھیاں ، لیکن سچ اور جھوٹ کا امتحان اس وقت ہوتا ہے جب وہ بڑا آدمی اپنے اقتدار یا منصب سے محروم ہو جاتا ہے ۔ نواب محسن الملک کی رخصت کے وقت حیدرآباد میں کہرام مچ گیا تھا اور ہزارہا آدمی کا ٹھٹھ سٹیشن کے باہر اور اندر لگا ہوا تھا ۔ سیکڑوں آدمی جن میں امیر ، غریب ، بیوائیں اور یتیم سب ہی تھے ، زاروقطار رو رہے تھے ۔ وہ کیا چیز تھی جس نے چھوٹے بڑے سب کا دل موہ لیا تھا جس زمانے میں نواب صاحب پیدا ہوئے اور ہوش سنبھالا ، مسلمانوں میں مذہبی جذبہ بہت بڑھا ہوا تھا ۔ اس کے متعدد اسباب تھے ۔ ان میں سے شاید ایک یہ بھی تھا کہ انسان جب ہر طرف سے مایوس ہو جاتا ہے تو مذہب کی پناہ ڈھونڈتا ہے ۔ مسلمان دولت و اقبال ، جاہ و ثروت سب کچھ کھو چکے تھے ، ایک مذہب رہ گیا تھا اس لیے یہ انھیں اور بھی عزیز ہو گیا ۔ ذرا سی بدگمانی پر بھی ان کے جذبات بھڑک اُٹھتے تھے ۔ اس وقت شاید ہی کوئی ایسا مصنف یا ادیب ہو جس نے مذہب پر قلم فرسائی نہ کی ہو ۔ یہاں تک کہ لوگ جنھیں مسلمان نیچری کہتے تھے اور اپنے خیال میں بدمذہب و بدعقیدہ سمجھتے تھے ، ان کا اوڑھنا بچھونا بھی مذہب تھا ۔ سر سید تو خیر ان کے مرشد ہی تھے ، ان کے حلقے کے دوسرے رکن بھی مثلاً : نواب محسن الملک ، حالی ، مولوی مشتاق حسین ، شبلی ، چراغ علی ، نذیر احمد وغیرہ خواہ کچھ ہی لکھتے ، تان مذہب ہی پر ٹوٹتی تھی ۔ نواب صاحب مرحوم کو ابتدا ہی سے مذہبی لگاؤ تھا ۔ پہلے وہ میلاد پڑھتے اور وعظ کہتے تھے ۔ ان کی ایک ہی تصنیف ہے جو خالص مذہبی ہے ، ورنہ اس کے سوا ان کی جتنی تحریریں ہیں وہ یا تو تعلیمی ہیں یا معاشرتی یا علمی ، لیکن ان سب کا تعلق کسی نہ کسی نہج سے اسلام یا مسلمانوں سے ہے ۔ گو وہ اُردو کے اعلیٰ درجے کے ادیبوں میں نہیں لیکن ان کی تحریر میں ادبیت کی شان ضرور پائی جاتی ہے ۔ روانی ، فصاحت تسلسل بیان ان کے کلام میں نمایاں طور پر پایا جاتا ہے ۔۔ تقریر کے وقت منہ سے پھول جھڑتے تھے ۔ آواز میں شیرینی اور دل کشی تھی ۔ اکثر لوگ جو ان سے ملنے یا کسی معاملے میں گفتگو کرنے آتے تو ان کی ذہانت اور لیاقت کے قائل ہو جاتے ۔ ان کی خوش بیانی ایسی تھی کہ اکثر اوقات مخالف بھی مان جاتے تھے ۔ دکن میں رہتے رہتے اور بعض امراض کی وجہ سے بھی وہ شدید موسم کو برداشت نہیں کر سکتے تھے ۔ ایسے زمانے میں وہ بمبئی چلے آتے ۔ بدرالدین طیب جی ، سر سید احمد خاں کے مشن اور علی گڑھ کالج کے بہت مخالف تھے ۔ ایک دن نواب صاحب نے بدرالدین طیب جی کے سامنے ایسی فصیح اور پُردرد تقریر کی کہ دونوں آبدیدہ ہو گئے اور تھوڑی سی دیر میں ان کی دیرینہ مخالفت کو ہمدردی سے بدل دیا اور ایک گراں قدر عطیہ کالج کے لیے ان سے وصول کر لیا ۔ بمبئی میں جب آل انڈیا مسلم ایجوکیشنل کانفرنس کا اجلاس ہوا تو اس کے صدر بھی بدرالدین طیب جی ہوئے ۔ بڑے بڑے جلسوں میں جب معاملہ بگڑنے لگتا اور یہ اندیشہ پیدا ہو جاتا کہ کہیں جلسہ درہم برہم نہ ہو جائے ، تو اس وقت نواب صاحب کی خوش بیانی ، فصاحت اور ظرافت جادو کا کام کر جاتی تھی اور منغض اور مکدر چہرے بشاش اور شگفتہ ہو جاتے تھے ۔ ان کی باتوں اور تقریروں میں ظرافت کی چاشنی بڑا مزہ دیتی تھی ۔ باتوں میں ظرافت بھی کبھی شوخی کی حد تک پہنچ جاتی تھی ۔ دوسروں سے کام لینے کا انھیں بڑا اچھا سلیقہ تھا ۔ وہ کچھ ایسے مہر آمیز طریقے سے کہتے تھے اور اس طرح ہمت افزائی کرتے تھے کہ لوگ خوشی خوشی اُن کا کام کرتے تھے ۔ اپنے ملازموں اور ماتحتوں سے بھی ان کا سلوک ایسا تھا کہ وہ ان کی فرمائش کی تعمیل ایسی تن دہی اور شوق سے کرتے تھے جیسے ان کا کوئی ذاتی کام ہو اور وقت پر جان لڑا دیتے تھے ۔ آدمی کے پہچاننے میں انھیں خاص ملکہ تھا ۔ تھوڑی سی ملاقات اور بات چیت میں آدمی کو پوری طرح بھانپ لیتے تھے ۔ اُن کے ملنے والے بُرے اور بھلے ہر قسم کے آدمی تھے ۔ دنیا نیکوں ہی کے لیے نہیں ، اس میں بدوں کا بھی حصہ ہے وہ دونوں سے کام لیتے تھے ۔ نواب صاحب کو مطالعے کا بہت شوق تھا ۔ اخبارات اور اُردو ، فارسی ، عربی کتابیں برابر پڑھتے رہتے تھے ۔ انگریزی کے اخبارات اور مضامین بھی پڑھوا کر سنتے تھے ۔ انگریزی کی ایسی کتابیں جو ان کے مذاق کی ہوتی تھیں ، اُن کا ترجمہ کرا کر پڑھتے اور بحث کرتے تھے ۔ ان کے کتب خانے میں فارسی عربی اور انگریزی کی اعلیٰ درجے کی کتابیں تھیں ۔ سر سید کی وفات کے قریب زمانے ہی میں اُردو کی مخالفت کا آغاز ہو گیا ۔ اگرچہ سر سید کی حالت اس وقت نازک تھی محسن الملک کے زمانے میں مخالفت نے اور زور پکڑا ۔ اُردو کی حفاظت اور حمایت کے لیے ایک انجمن قائم کی گئی جس کا ایک عظیم الشان جلسہ لکھنو میں ہوا اس میں نواب محسن الملک نے بڑی زبردست اور پُرجوش تقریر کی جس کا لوگوں پر بڑا اثر ہوا اور جوش کی ایک لہر پھیل گئی ۔ نواب محسن الملک اسی شاہراہ پر گامزن رہے ، جس کی داغ بیل سر سید ڈال گئے تھے ۔ سید کے بعد محسن الملک نے اُن کے کام کو جس طرح سنبھالا ، نبھایا اور بڑھایا یہ انھی کا کام تھا ۔ ان کے بعد کوئی ان کی یادگار بنائے یا نہ بنائے محسن الملک کا کام ان کی سب سے بڑی یادگار ہے ۔","قدرت نے نواب محسن الملک مرحوم کو بہت سی خوبیاں عطا کی تھیں ۔ وجاہت ، ذہانت ، خوش بیانی اور فیاضی ان کی ایسی عام اور ممتاز صفات تھیں کہ ایک راہ چلتا بھی چند منٹ کی بات چیت میں معلوم کر لیتا تھا ۔ یوں تو انفرادی اور اجتماعی حیثیت سے نواب صاحب مرحوم کے احسانات حیدرآباد اور اہل حیدرآباد پر بےشمار تھے لیکن ریاست کے نظم و نسق میں چند چیزیں خاص ان کی یادگار ہیں ۔ مثلاً : ریاست کا بجٹ نواب صاحب نے مرتب کیا اور مصر کے بجٹ کے نمونے پر تھا جو وہاں انگریزی نگرانی کے بعد پہلی بار تیار ہوا تھا ۔ بندوبست کا محکمہ بھی انھی کا قائم کیا ہوا ہے جس نے اراضی کی پیمائش کا کام کیا ۔ نواب محسن الملک کی رخصت کے وقت حیدرآباد میں کہرام مچ گیا تھا اور ہزارہا آدمی کا ٹھٹھ سٹیشن کے باہر اور اندر لگا ہوا تھا ۔ سر سید تو خیر ان کے مرشد ہی تھے ، ان کے حلقے کے دوسرے رکن بھی مثلاً : نواب محسن الملک ، حالی ، مولوی مشتاق حسین ، شبلی ، چراغ علی ، نذیر احمد وغیرہ خواہ کچھ ہی لکھتے ، تان مذہب ہی پر ٹوٹتی تھی ۔ بدرالدین طیب جی ، سر سید احمد خاں کے مشن اور علی گڑھ کالج کے بہت مخالف تھے ۔ ایک دن نواب صاحب نے بدرالدین طیب جی کے سامنے ایسی فصیح اور پُردرد تقریر کی کہ دونوں آبدیدہ ہو گئے اور تھوڑی سی دیر میں ان کی دیرینہ مخالفت کو ہمدردی سے بدل دیا اور ایک گراں قدر عطیہ کالج کے لیے ان سے وصول کر لیا ۔ بمبئی میں جب آل انڈیا مسلم ایجوکیشنل کانفرنس کا اجلاس ہوا تو اس کے صدر بھی بدرالدین طیب جی ہوئے ۔ سر سید کی وفات کے قریب زمانے ہی میں اُردو کی مخالفت کا آغاز ہو گیا ۔ اُردو کی حفاظت اور حمایت کے لیے ایک انجمن قائم کی گئی جس کا ایک عظیم الشان جلسہ لکھنو میں ہوا اس میں نواب محسن الملک نے بڑی زبردست اور پُرجوش تقریر کی جس کا لوگوں پر بڑا اثر ہوا اور جوش کی ایک لہر پھیل گئی ۔ سید کے بعد محسن الملک نے اُن کے کام کو جس طرح سنبھالا ، نبھایا اور بڑھایا یہ انھی کا کام تھا ۔"
محنت پسند خردمند,"سیر کرنے والے گلشن حال کے اور دوربین لگانے والے ماضی و استقبال کے ، روایت کرتے ہیں کہ جب زمانہ کے پیراہن پر گناہ کا داغ نہ لگا تھا اور دنیا کا دامن بدی کے غبار سے پاک تھا تو تمام اولاد آدم مسرت عام اور بےفکری مدام کے عالم میں بسر کرتے تھے ۔ ملک ، ملک فراغ تھا اور خسرد آرام رحم دل فرشتہ مقام گویا اُن کا بادشاہ تھا ۔ وہ نہ رعیت سے خدمت چاہتا تھا ، نہ کسی سے خراج باج مانگتا تھا ۔ اس کی اطاعت و فرمانبرداری اس میں ادا ہو جاتی تھی کہ آرام کے بندے قدرتی گلزاروں میں گلگشت کرتے تھے ، ہری ہری سبزے کی کیاریوں میں لوٹتے تھے ، آب حیات کے دریاؤں میں نہاتے تھے ۔ ہمیشہ وقت صبح کا اور سدا موسم بہار کا رہتا تھا ۔ نہ گرمی میں تہ خانے سجانے پڑتے ، نہ سردی میں آتش خانے روشن کرتے ۔ قدرتی سامان اور اپنے جسموں کی قوتیں ایسی موافق پڑی تھیں کہ جاڑے کی سختی ہو یا ہوا کی گرمی ، معلوم ہی نہ ہوتی تھی ۔ ٹھنڈے اور میٹھے پانی نہروں میں بہتے تھے ۔ چشمے پر لوگ جھکتے اور منہ لگا کر پانی پیتے تھے ۔ وہ شربت سے سوا مزا اور دودھ سے زیادہ قوت دیتے تھے ۔ جسمانی طاقت قوت ہاضمہ کے ساتھ رفیق تھی ۔ بھوک نے اُن کی اپنی ہی زبان میں ذائقہ پیدا کیا تھا کہ سیدھے سادے کھانے اور جنگلوں کی پیداوار میں رنگا رنگ نعمتوں کے مزے دیتے تھے ۔ آب و ہوا قدرتی غذائیں تیار کر کے زمین کے دستر خوان پر چن دیتی تھیں ، وہ ہزار مقوی اور مفرح کھانے کے کام دیتی تھی ۔ صبا و نسیم کی شمیم میں ہوائی خوشبوؤں کے عطر مہک رہے تھے ۔ بلبلوں کے چہچہے ، خوش آواز جانوروں کے زمزمے سنتے تھے، خوبصورت خوبصورت چرند پرند آس پاس کلیل کرتے پھرتے تھے ۔ جابجا درختوں کے جھرمٹ تھے ۔ انھیں کے سائے میں سب چین سے زندگی بسر کرتے تھے ۔ یہ عیش و آرام کے قدرتی سامان اس بہتات سے تھے کہ ایک شخص کی فراوانی سے دوسرے کے لیے کمی نہ ہوتی تھی اور کسی طرح ایک دوسرے کو رنج نہ پہنچتا تھا ۔ سب کی طبیعتیں خوشی سے مالا مال اور دل فارغ البال تھے ۔ اتفاقاً ایک میدان وسیع میں تختہ پھولوں کا کھلا کہ اس سے عالم مہک گیا مگر بو اس کی گرم اور تیز تھی ۔ تاثیر یہ ہوئی کہ لوگوں کی طبیعتیں بدل گئیں اور ہر ایک کے دل میں خودبخود یہ کھٹک پیدا ہوئی کہ سامان عیش و آرام کا جو کچھ ہے میرے ہی کام آئے اور کے پاس نہ جائے ۔ اس غرض سے اس گلزار میں گلگشت کے بہانے کبھی تو فریب کے جاسوس اور کبھی سینہ زوری کے شیاطین آکر چالاکیاں دکھانے لگے، پھر تو چند روز کے بعد اُن کی ذریات یعنی غارت ، تاراج ، لوٹ مار آن پہنچے اور ڈاکے مارنے لگی ۔ جب راحت و آرام کے سامان یوں پیدا ہونے لگے تو رفتہ رفتہ ، غرور ، خود پسندی ، حسد نے اس باغ میں آکر قیام کر دیا ۔ اُس کے اثر صحبت سے لوگ بہت خراب ہوئے کیونکہ وہ اپنے ساتھ دولت کا پیمانہ لائے ۔ پہلے تو خدائی کے کارخانے فارغ البالی کے آئین اور آزادی کے قانون کے بہ موجب کھلے ہوئے تھے یعنی عیش وافر اور سامان فراواں جو کچھ درکار ہو ، موجود تھا اور اسی بے احتیاجی کو لوگ تو نگری کہتے تھے ، پھر یہ سمجھنے لگے کہ اگر ہمارے پاس ہر شے ضرورت سے زیادہ ہو اور ہمیں اس کی حاجت بھی ہو یا نہ ہو لیکن تو نگر ہم جبھی ہوں گے جبکہ ہمسایہ ہمارا محتاج ہو ۔ ہر چند اُس بیچارے ضرورت کے مارے کو خرچوں کی کثرت اور ضرورتوں کی شدت سے زیادہ سامان لینا پڑا ہو مگر انھیں جب ہمسائے خوشحال نظر آتے تھے تو جل جاتے تھے اور اپنے تئیں محتاج خیال کرتے تھے ۔ اس بدنیتی کی سزا یہ ہوئی کہ احتیاج اور افلاس نے بزرگانہ لباس پہنا اور ایک پیرزادے بن کر آئے ۔ حضرتِ انسان کہ طمع خام کے خمیر تھے ، خسرد آرام کی عقیدت چھوڑ کر ان کی طرف رجوع ہوئے ۔ چنانچہ سب اُن کے مرید اور معتقد ہو گئے اور ہر شخص اپنے تئیں حاجت مند ظاہر کر کے فخر کرنے لگا ۔ مقام افسوس یہ ہے کہ اس بدنیت نحس قدم کے آنے سے ملک فراغ کا رنگ بالکل بدل گیا ۔ یعنی انواع و اقسام کی حاجتوں نے لوگوں کو آن گھیرا ۔ سال میں چار موسم ہو گئے ، زمین بنجر ہو گئی ، میوے کم ہونے لگے ۔ ساگ پات اور موٹی قسم کے نباتات پر گزران ٹھہری ۔ خزاں کے موسم میں کچھ بُرے بھلے اناج بھی پیدا ہونے لگے لیکن جاڑے نے بالکل لاچار کر دیا ، کبھی کبھی قحط سالی کا ٹڈی دل چڑھ آتا ۔ اس لشکر میں وبا اور امراض غول کے غول بیماریاں اپنے ساتھ لے کر آتے اور تمام ملک میں پھیل جاتے ۔ غرض عالم میں ایسا تہلکہ پڑا کہ اگر ملک فراغ کے انتظام میں نئی اصلاح نہ کی جاتی تو یک قلم برباد ہو جاتا ۔ سب دُکھ تو سہ سکتے تھے مگر قحط کی مصیبت غضب تھی ، اس لیے سب اپنے کیے پر پچھتائے ۔ عالم کا رنگ بےرنگ دیکھ کر تدبیر اور مشورہ دو تجربہ کار دنیا سے کنارہ کش ہو گئے تھے اور ایک سیب کے درخت میں جُھولا ڈالے الگ باغ میں جُھولا کرتے تھے ، البتہ جو صاحب ضرورت اُن کے پاس جاتا ، اسے صلاح مناسب بتا دیا کرتے تھے ۔ یہ سب مل کر اُن کے پاس گئے کہ برائے خدا کوئی ایسی راہ نکالیے جس سے احتیاج و افلاس کی بلا سے بندگان خدا کو نجات ہو ۔ وہ بہت خفا ہوئے اور کہا کہ اپنے کیے کا علاج نہیں ۔ خسرد آرام ایک فرشتہ سیرت بادشاہ تھا ۔ تم نے اُس کا حق شکر نہ ادا کیا اور اس آفت کو اپنے ہاتھوں سر لیا ۔ یہ افلاس ایسی بری بلا ہے کہ انسان کو بےکس اور بےبس کر دیتی ہے ۔ مانگے تانگے کے سوا خود اس کا کچھ پیشہ نہیں ۔ دیکھو ! اس نے ملک فراغ کو کیسا تباہ کر دیا ہے کہ دلوں کے باغ ہرے بھرے ویران ہوتے جاتے ہیں ۔ اب اس کے نکلنے کی کوئی صورت سمجھ میں نہیں آتی ۔ مگر یہ کہ ہم نے سنا ہے ، احتیاج و افلاس کا ایک بیٹا بھی ہے جس کا نام محنت پسند خردمند ہے ۔ اس کا رنگ ڈھنگ کچھ اور ہے، کیونکہ اس نے امید کا دودھ پیا ہے ، ہنرمندی نے اسے پالا ہے ، کمال کا شاگرد ہے ۔ ہو سکے تو جا کر اس کی خدمت کرو ۔ اگرچہ اسی کا فرزند ہے ، لیکن اول تو سلطنت کا مقدمہ درمیان ہے ، دوسرے ماں کے دودھ کا زور اس کے بازوؤں میں ہے ۔ استاد کی پھرتی اور چالاکی طبیعت میں ہے ۔ شاید کچھ کر گزرے ۔ تدبیر اور مشورے کا سب نے شکریہ ادا کیا اور سیدھے محنت پسند خردمند کے سراغ پر آئے ۔ دامن کوہ میں دیکھا کہ ایک جوان قوی ہیکل کھڑا ہے ۔ چہرہ اس کا ہوا سے جھریایا ہوا ، دھوپ سے تمتمایا ہوا ، مشقت کی ریاضت سے بدن اینٹھا ہوا ، پسلیاں ابھری ہوئیں ، ایک ہاتھ میں کچھ کھیتی کا سامان ، ایک ہاتھ میں معماری کے اوزار لیے ہانپ رہا ہے اور ایسا معلوم ہوا کہ ابھی ایک برج کی عمارت کی بنیاد ڈالی ہے ۔ سب نے جھک کر سلام کیا اور ساری داستان اپنی مصیبت کی سنائی ۔ وہ انھیں دیکھتے ہی ہنسا اور ایک قہقہہ مار کر پکارا کہ آؤ انسانو ! نادانو ! آرام کے بندو ! عیش کے پابندو ! آؤ آؤ آج سے تم ہمارے سپرد ہوئے ۔ اب تمھاری خوشی کی امید اور بچاؤ کی راہ اگر ہے تو ہمارے ہاتھ ہے ۔ خسرد آرام ایک کمزور ، کام چور، بے ہمت ، کم حوصلہ ، بھولا بھالا ، سب کے منہ کا نوالہ تھا ، نہ تمھیں سنبھال سکا ، نہ مصیبت سے نکال سکا ۔ بیماری اور قحط سالی کا ایک ریلا بھی نہ ٹال سکا ۔ پہلے ہی حملے میں تمھیں چھوڑ دیا اور ایسا بھاگا کہ پھر مڑ کر نہ دیکھا ۔ سلطنت کو ہاتھ سے کھویا اور تم کو منجدھار میں ڈبویا ۔ آج سے تم ہماری خدمت میں حاضر رہو ۔ ہماری آواز پر آیا کرو ۔ ہم تمھیں ایسی ایسی تدبیریں سکھائیں گے کہ جس سے یہ شوریت زمین کی دور ہو جائے گی ۔ ہوا کی شدت اعتدال پائے گی ۔ گرمی سے سردی کی خوراک نکل آئے گی ۔ ہم تمھارے لیے پانی سے مچھلیاں ، ہوا سے پرندے ، جنگل سے چرندے نکالیں گے ۔ زمین کا پیٹ چاک کر ڈالیں گے اور پہاڑوں کی انتڑیاں تک نکالیں گے ۔ ایسے ایسے دھات اور جواہرات دیں گے کہ تمھارے خزانوں کے لیے دولت ہو ، ہاتھوں میں طاقت ہو اور بدن کی حفاظت ہو ۔ زبردست حیوانوں کے شکار کرو گے الغرض ہمت اور تحمل ان سب کو جنگلوں اور پہاڑوں میں لے گئے ۔ کانوں کا کھودنا ، اتار چڑھاؤ ہموار کرنا ، تالابوں سے پانی سینچنا ، دریاؤں کی دھاروں کا رخ پھیرنا ، سب سکھایا ۔ لوگوں کے دلوں پر اس کی بات کا ایسا اثر ہوا تھا کہ سب دفعتہ کمریں باندھ  آنکھیں بند کر ، دیمک کی طرح رُوئے زمین کو لپٹ گئے ۔ عالم صورت چند روز میں رنگ نکال لایا مگر نئے ڈھنگ سے یعنی ساری زمین شہر ، قصبوں اور گاؤں سے بھر گئی ۔ کھیت اناج سے اور باغ میووں سے مالا مال ہو گئے ۔ شہروں میں بازار لگ گئے ۔ عمارتیں آسمان سے باتیں کرنے لگیں ۔ گھر آباد ہو گئے ۔ جدھر دیکھو ، ڈالیوں اور گلزاریوں میں میوے دھرے ، دستر خوان گھروں میں سجے ، ذخیرے غلوں سے بھرے ، کیا گھر ، کیا باہر ، اس کے سوا کچھ نظر ہی نہ آتا تھا ۔ غرض محنت پسند خردمند نے اس فرمانبردار رعیت کی بدولت یہ کامیابیاں اور فتوحات نمایاں حاصل کر کے سلطان محنت پسند کا لقب حاصل کیا اور جابجا ملک اور شہر قائم کر کے اپنی سلطنت جمائی ۔","سیر کرنے والے گلشن حال کے اور دوربین لگانے والے ماضی و استقبال کے ، روایت کرتے ہیں کہ جب زمانہ کے پیراہن پر گناہ کا داغ نہ لگا تھا اور دنیا کا دامن بدی کے غبار سے پاک تھا تو تمام اولاد آدم مسرت عام اور بےفکری مدام کے عالم میں بسر کرتے تھے ۔ اتفاقاً ایک میدان وسیع میں تختہ پھولوں کا کھلا کہ اس سے عالم مہک گیا مگر بو اس کی گرم اور تیز تھی ۔ تاثیر یہ ہوئی کہ لوگوں کی طبیعتیں بدل گئیں اور ہر ایک کے دل میں خودبخود یہ کھٹک پیدا ہوئی کہ سامان عیش و آرام کا جو کچھ ہے میرے ہی کام آئے اور کے پاس نہ جائے ۔ اس غرض سے اس گلزار میں گلگشت کے بہانے کبھی تو فریب کے جاسوس اور کبھی سینہ زوری کے شیاطین آکر چالاکیاں دکھانے لگے، پھر تو چند روز کے بعد اُن کی ذریات یعنی غارت ، تاراج ، لوٹ مار آن پہنچے اور ڈاکے مارنے لگی ۔ عالم کا رنگ بےرنگ دیکھ کر تدبیر اور مشورہ دو تجربہ کار دنیا سے کنارہ کش ہو گئے تھے اور ایک سیب کے درخت میں جُھولا ڈالے الگ باغ میں جُھولا کرتے تھے ، البتہ جو صاحب ضرورت اُن کے پاس جاتا ، اسے صلاح مناسب بتا دیا کرتے تھے ۔ یہ سب مل کر اُن کے پاس گئے کہ برائے خدا کوئی ایسی راہ نکالیے جس سے احتیاج و افلاس کی بلا سے بندگان خدا کو نجات ہو ۔ اب اس کے نکلنے کی کوئی صورت سمجھ میں نہیں آتی ۔ مگر یہ کہ ہم نے سنا ہے ، احتیاج و افلاس کا ایک بیٹا بھی ہے جس کا نام محنت پسند خردمند ہے ۔ اس کا رنگ ڈھنگ کچھ اور ہے، کیونکہ اس نے امید کا دودھ پیا ہے ، ہنرمندی نے اسے پالا ہے ، کمال کا شاگرد ہے ۔ ہو سکے تو جا کر اس کی خدمت کرو ۔ تدبیر اور مشورے کا سب نے شکریہ ادا کیا اور سیدھے محنت پسند خردمند کے سراغ پر آئے ۔ سب نے جھک کر سلام کیا اور ساری داستان اپنی مصیبت کی سنائی ۔ وہ انھیں دیکھتے ہی ہنسا اور ایک قہقہہ مار کر پکارا کہ آؤ انسانو ! نادانو ! آرام کے بندو ! عیش کے پابندو ! آؤ آؤ آج سے تم ہمارے سپرد ہوئے ۔ ہم تمھیں ایسی ایسی تدبیریں سکھائیں گے کہ جس سے یہ شوریت زمین کی دور ہو جائے گی ۔ ہم تمھارے لیے پانی سے مچھلیاں ، ہوا سے پرندے ، جنگل سے چرندے نکالیں گے ۔ ایسے ایسے دھات اور جواہرات دیں گے کہ تمھارے خزانوں کے لیے دولت ہو ، ہاتھوں میں طاقت ہو اور بدن کی حفاظت ہو ۔ کانوں کا کھودنا ، اتار چڑھاؤ ہموار کرنا ، تالابوں سے پانی سینچنا ، دریاؤں کی دھاروں کا رخ پھیرنا ، سب سکھایا ۔ لوگوں کے دلوں پر اس کی بات کا ایسا اثر ہوا تھا کہ سب دفعتہ کمریں باندھ  آنکھیں بند کر ، دیمک کی طرح رُوئے زمین کو لپٹ گئے ۔ عالم صورت چند روز میں رنگ نکال لایا مگر نئے ڈھنگ سے یعنی ساری زمین شہر ، قصبوں اور گاؤں سے بھر گئی ۔ کھیت اناج سے اور باغ میووں سے مالا مال ہو گئے ۔ غرض محنت پسند خردمند نے اس فرمانبردار رعیت کی بدولت یہ کامیابیاں اور فتوحات نمایاں حاصل کر کے سلطان محنت پسند کا لقب حاصل کیا اور جابجا ملک اور شہر قائم کر کے اپنی سلطنت جمائی ۔"
اکبری کی حماقتیں,"اکبری ( مزاج دار بہو ) ایک خاصی بےوقوف اور پھوہڑ لڑکی ہے جس کی شادی محمد عاقل سے ہوئی ۔ اس نے ساس سسر سے لڑنے جھگڑنے کے بعد روٹھ کر اپنے خاوند کے ساتھ الگ گھر میں رہنا شروع کیا لیکن اس کی بدانتظامی اور ناسمجھی نے گھر کو برباد کر کے رکھ دیا ۔ اسی دوران میں وہ کٹنی کے ہتھے چڑھ گئی ۔ اتفاق سے ان دنوں ایک کٹنی شہر میں وارد تھی اور ہر جگہ اس کا غل تھا ۔ محمد عاقل نے بھی بی بی سے کہ دیا تھا کہ کسی اجنبی عورت کو گھر میں مت آنے دینا ، ان دنوں ایک کٹنی آئی ہوئی ہے ، کئی گھروں کو لوٹ چکی ہے لیکن مزاج دار شدت سے بےوقوف تھی ۔ اس کی عادت تھی کہ ہر ایک سے جلد گھل مل جانا ۔ ایک دن وہی کٹنی حجن کا بھیس بنا ، اس گلی میں آئی ۔ یہ مکار حجن بےوقوف عورتوں کو پھسلانے کے لیے طرح طرح کے تبرکات اور صدہا قسم کی چیزیں اپنے پاس رکھا کرتی تھی : تسبیح ، خاک شفا ، زمزمیاں ، مدینہ منورہ کی کھجوریں ، کوہ طور کا سرمہ ، خانہ کعبہ کے غلاف کا ٹکڑا عقیق البحر اور مونگے کے دانے اور ناد علی ، پنج سورہ اور بہت سی دعائیں ۔ گلی میں آ کر جو اس نے اپنی دکان کھولی تو بہت سی لڑکیاں جمع ہو گئیں ۔ مزاج دار نے بھی سنا ۔ زلفن سے کہا گلی سے اٹھنے لگے تو حجن کو یہاں بلا لانا ۔ ہم بھی تبرکات کی زیارت کریں گے ۔ زلفن جا کھڑی ہوئی اور حجن کو بلا لائی ۔ مزاج دار نے بہت خاطرداری سے حجن کو پاس بٹھایا اور سب چیزیں دیکھیں ۔ سرمہ اور ناد علی دو چیزیں پسند کیں ۔ حجن نے مزاج دار کو باتوں ہی باتوں میں تاڑ لیا کہ یہ عورت جلد ڈھب پر چڑھ جائے گی ۔ ایک پیسے کا بہت سا سرمہ تول دیا اور دو آنے کو ناد علی حوالے کی اور فیروزے کی ایک انگوٹھی تبرک کے طور پر اپنے پاس سے مفت دی ۔ مزاج دار ریجھ گئی ۔ اس کے بعد حجن نے سمندر کا حال ، عرب کی کیفیت اور دل سے جوڑ کر دو چار باتیں ایسی کیں کہ مزاج دار نے کمال شوق سے سنا اور اس کی طرف ایک خاص التفات کیا ۔ حجن نے پوچھا کیوں بی تمھارے کوئی بال بچہ نہیں ؟ مزاج دار نے آہ کھینچ کر کہا : ہماری تقدیر ایسی کہاں تھی ؟ حجن نے پوچھا : بیاہ کو کتنے دن ہوئے ؟ مزاج دار نے کہا : ابھی برس روز نہیں ہوا ۔ مزاج دار کی بےعقلی کا اب تو حجن کو یقین ہوا اور دل میں کہنے لگی کہ اس نے تو اولاد کا نام سن کر ایسی آہ کھینچی جیسے برسوں کا امیدوار ۔ حجن نے کہا : ناامیدی کی بات نہیں ۔ تمھارے تو اتنے بچے ہوں گے کہ تم سنبھال بھی نہ سکو گی ۔ البتہ بالفعل اکیلے گھر میں جی گھبراتا ہو گا ۔ میاں کا کیا حال ہے ؟ مزاج دار نے کہا : ہمیشہ مجھ سے ناخوش رہا کرتے ہیں ۔ غرض پہلی ہی ملاقات میں مزاج دار نے حجن کے ساتھ ایسی بےتکلفی کی کہ اپنا حال جزوکل اس سے کہ دیا اور حجن نے باتوں ہی باتوں میں تمام بھید معلوم کر لیا ۔ ایک پہر کامل حجن بیٹھی رہی ۔ رخصت ہونے لگی تو مزاج دار نے بہت منت کی کہ اچھی بی حجن ، اب کب آؤ گی حجن نے کہا : میری بھانجھی موم گروں کے چھتے میں رہتی ہے اور بہت بیمار ہے ۔ اسی کے علاج کے واسطے میں آگرے سے آئی ہوں ۔ اس کے دوا معالجے سے فرصت کم ہوتی ہے ، مگر ان شاء اللہ دوسرے تیسرے دن تم کو دیکھ جایا کروں گی ۔ اگلے دن حجن پھر آ موجود ہوئی اور ایک ریشمی ازار بند لیتی آئی ۔ مزاج دار دور سے حجن کو آتے دیکھ کر خوش ہو گئی اور پوچھا : یہ ازار بند کیسا ہے ؟ حجن نے کہا : بکاؤ ہے ۔ مزاج دار نے پوچھا : کتنے کا ہے ؟ حجن نے کہا : چار آنے کا ۔ محلے میں ایک بیگم رہتی ہیں ۔ اسباب بیچ بیچ کر گزر کرتی ہیں ۔ میں اکثر ان کی چیزیں بیچ دیا کرتی ہوں ۔ مزاج دار اتنا سستا ازار بند دیکھ کر لوٹ ہو گئی ۔ فورا پیسے نکال ، اچھی بی ! جو چیز بکاؤ ہوا کرے ، پہلے مجھ کو دکھا دیا کرو ۔ حجن نے کہا : بہت اچھا ، پہلے تم ، پیچھے اور ۔ اس کے بعد ادھر ادھر کی باتیں ہوا کیں ۔ چلتے ہوئے حجن نے ایک بٹوا نکالا ، اس میں کپڑے اور کاغذ کی کئی تہوں میں تھوڑی لونگیں تھیں ، ان میں سے دو لونگیں حجن نے مزاج دار کو دیں اور کہا کہ دنیا میں ملاقات اور محبت اس واسطے ہوا کرتی ہے کہ ایک دوسرے کو فائدہ ہو ، یہ دو لونگیں میں تم کو دیتی ہوں ، ایک تو تم اپنی چوٹی میں باندھ لو ، دوسری بہتر تھا کہ تمھارے میاں کی پگڑی میں رہتی ، پر تمھارے میاں شاید شبہ کریں ، خیر تکیے میں سی دو اور ان کا اثر آج ہی دیکھ لینا لیکن اتنی احتیاط کرنا کہ پاک صاف جگہ میں رہیں اور اپنے قد کے برابر ایک کلا وہ مجھ کو ناپ دو ۔ میں تم کو ایک گنڈا بنوا لادوں گی ۔ میں جب حج کو گئی تھی تو اسی جہاز میں ایک بھوپال کی بیگم بھی سوار تھیں ۔ شاید تم نے ان کا نام بھی سنا ہو ، بلقیس جہانی بیگم ، سب کچھ خدا نے ان کو دے رکھا تھا ، دولت کی کچھ انتہا نہ تھی ، نوکر چاکر ، لونڈی ، غلام پالکی نالکی سبھی کچھ تھا ، ایک تو اولاد کی طرف سے رنجیدہ رہا کرتی تھیں ، کوئی بچہ نہ تھا ، دوسرے نواب صاحب کو ان کی طرف مطلق التفات نہ تھا ، شاید اولاد نہ ہونے کے سبب محبت نہ کرتے ہوں ، ورنہ بیگم صورت میں چندے آفتاب ، چندے ماہتاب اور حسن و دولت پر مزاج ایسا سادہ کہ ہم جیسے ناچیزوں کو برابر بٹھانا اور پوچھنا ۔ بیگم کو فقیروں پر پرلے درجے کا اعتقاد تھا ۔ ایک دفعہ سنا کہ تین کوس پر کوئی کامل وارد ہے ۔ اندھیری رات میں گھر سے پیادہ پا ان کے پاس گئیں اور پہر تک ہاتھ باندھے کھڑی رہیں ۔ فقیروں کے نام کے قربان جائیے ۔ ایک مرتبہ جو شاہ صاحب نے آنکھ اٹھا کر دیکھا ، فرمایا کہ جا مائی رات کو حکم ملے گا ۔ بیگم کو خواب میں بشارت ہوئی کہ حج کو جا اور مراد کا موتی سمندر سے نکال لا ، صبح کو اٹھ کر حج کی تیاریاں ہونے لگیں ، پانسو مسکین بیگم نے آپ کرایہ دے جہاز پر سوار کرائے ۔ ان میں سے ایک میں بھی تھی ، ہر وقت کا پاس رہنا ، بیگم صاحبہ ( الہی دونوں جہان میں سرخرو ) مجھ پر بہت مہربانی کرنے لگیں اور سہیلی کہا کرتی تھیں ، دس دن تک برابر جہاز پانی میں چلا ، گیارھویں دن بیچ سمندر کے ایک پہاڑ دکھائی دیا ۔ ناخدا نے کہا : کوہ حبشہ یہی ہے ۔ ایک بڑا کامل فقیر اس پر رہتا تھا ، جو گیا بامراد آیا ، بیگم صاحب نے ناخدا سے کہا کہ کسی طرح مجھ کو اس پہاڑ پر پہنچاؤ ، ناخدا نے کہا ، حضور ! جہاز تو پہاڑ تک نہیں پہنچ سکتا ، البتہ اگر آپ ارشاد کریں تو جہاز کو لنگر کریں اور آپ کو ایک کشتی میں بٹھا کر لے چلیں ۔ بیگم نے کہا ، خیر یہ سہی ۔ پانچ عورتیں بیگم کے ساتھ کوہ حبشہ پر گئی تھیں ، ایک میں اور چار اور ۔ پہاڑ پر پہنچے تو عجیب طرح کی خوشبو مہک رہی تھی ۔ چلتے چلتے شاہ صاحب تک پہنچے ۔ ہو کا مقام تھا ۔ نہ آدمی نہ آدم زاد ۔ تن تنہا شاہ صاحب ایک غار میں رہتے تھے ۔ کیسی نورانی شکل تھی ، جیسے فرشتہ ۔ ہم کو دعا دی ، بیگم کو بارہ لونگیں دیں اور کچھ پڑھ کر دم کر دیا ۔ مجھ سے کہا ، چلی جا ۔ آگرے اور دلی میں لوگوں کے کام بنا ۔ بیٹی ، ان بارہ لونگوں میں سے دو لونگیں یہ ہیں ۔ ہم سب حج کر کے لوٹے تو نواب صاحب یا تو بیگم کی بات نہ پوچھتے تھے ، یا یہ نوبت ہوئی کہ ایک مہینے آگے سے بمبئی میں آ کر بیگم کو لینے کو پڑے تھے ، جوں ہی بیگم نے جہاز پر سے پاؤں اتارا ، نواب صاحب نے اپنا سر بیگم کے قدموں میں رکھ دیا اور رو رو کر خطا معاف کرائی ۔ چھے برس میں بھوپال میں حج سے واپس آکر ٹھہری ۔ فقیر کی دعا کی برکت سے لگاتار اوپر تلے اللہ رکھے چار بیٹے بیگم کے میرے رہتے ہو چکے تھے ۔ پھر مجھ کو اپنا دیس یاد آیا ۔ بیگم سے اجازت مانگی ۔ بہت روکا میں نے کہا کہ شاہ صاحب نے مجھ کو دلی ، آگرے کی خدمت سپرد کی ہے ۔ مجھ کو وہاں جانا ضرور ہے ۔ یہ سن کر بیگم نے چارونا چار مجھ کو رخصت کیا ۔ دو لونگیں ، اس کے ساتھ دو ورق کی حکایت دلچسپ ۔ مزاج دار دل و جان سے معتقد ہو گئیں ۔ حجن تو لونگیں دے کر رخصت ہوئی ، مزاج دار بہو نے غسل کر ، کپڑے بدل ، خوشبو لگا ، ایک لونگ بسم اللہ کر کے اپنی چوٹی میں باندھی اور میاں کے پلنگ کی چادر اور تکیوں کے غلاف بدل ایک لونگ کسی تکیے میں رکھ دی ۔ محمد عاقل جو گھر آیا ، بی بی کو دیکھا صاف ستھری پلنگ کی چادر بےکہے بدلی ہوئی ۔ خوش ہوا اور التفات کے ساتھ باتیں کرنے لگا ۔ مزاج دار نے کہا : دیکھو ہم نے آج ایک چیز مول لی ہے ۔ یہ کہ کر ازار بند دکھایا ۔ محمد عاقل نے کہا : کتنے کو لیا ہے ؟ مزاج دار نے کہا : تم آنکو ، کتنے کا ہے ؟ وہ ازار بند خاص لاہور کا بنا ہوا نہایت عمدہ تھا ۔ چوڑا چکل ا، کلابٹو کی لچھےدار ہڑیں ۔ محمد عاقل نے کہا دو روپے کسی طرح کم نہیں ۔ مزاج دار نے کہا تمھارے سر کی قسم ، چار ہی آنے کو لیا ہے ۔ محمد عاقل بہت سستا ہے ۔ کہاں سے مل گیا ؟ ایک حجن بڑی نیک بخت ہے ۔ بہت دنوں سے گلی میں آیا کرتی ہے ۔ کسی بیگم کا ہے ۔ بیچنے کو لائی مزاج دار یہ کہ کر سرمه ، ناد علی ، فیروزے کی انگوٹھی بھی مزاج دار نے دکھائی ۔ طمع ایسی چیز ہے کہ بڑا سیانا آدمی بھی دھوکا کھا جاتا ہے ۔ جنگلی جانور ، مینا ، طوطا ، لال ، بلبل آدمی کی شکل سے بھاگتے ہیں ، لیکن دانے کی طمع سے جال میں پھنس جاتے ہیں اور زندگی بھر قفس میں قید رہتے ہیں ۔ اسی طرح محمد عاقل اپنا فائدہ دیکھ کر خوش ہوا اور جب مزاج دار نے کہا کہ وہ حجن بیگم کا تمام اسباب جو بکنے کو نکلے گا ، میرے پاس لانے کا وعدہ کر گئی ہے تو محمد عاقل نے کہا : ضرور دیکھنا چاہیے ، لیکن ایسا نہ ہو چوری کا مال ہو ، پیچھے خرابی پڑے اور ہاں حجن کوئی ٹھگنی نہ ہو ۔ مزاج دار نے کہا : خدا خدا کرو وہ حجن ایسی نہیں ہے ۔ غرض بات گئی گزری ہوئی ۔ محمد عاقل سے جو آج ایسی باتیں ہوئیں لونگوں پر اعتقاد جم گیا ۔ اگلے دن زلفن کو بھیج حجن کو بلوایا اور آج مزاج دار بیٹی بنیں اور حجن کو ماں بنایا ۔ رات کے وقت محمد عاقل سے پھر حجن کا ذکر آیا ۔ محمد عاقل نے کہا : دیکھو ، ہوشیار رہنا ۔ اس بھیس میں کٹنیاں اور ٹھگنیاں بہت ہوا کرتی ہیں ۔ لیکن طمع نے خود محمد عاقل کی عقل پر ایسا پردہ ڈال دیا کہ اتنی موٹی بات وہ نہ سمجھا کہ دو روپے کا مال چار آنے میں کوئی بےوجہ بھی دیتا ہے ۔ محمد عاقل کو مناسب تھا کہ قطعا حجن کے آنے کی ممانعت کرتا اور سب چیزیں اس کی پھروا دیتا ۔ مزاج دار کو اتنی عقل کہاں تھی کہ اس تہ کو سمجھتی ۔ کئی دن کے بعد مزاج دار نے حجن سے پوچھا: کیوں بی ، آج کل بیگم کا کوئی سامان نہیں لاتیں ؟ حجن نے جان لیا کہ اس کو اچھی چاٹ لگ گئی ہے ۔ کہا : تمھارے ڈھب کی کوئی چیز نکلے تو لاؤں ۔ دو چار دن کے بعد جھوٹے موتیوں کی ایک جوڑی لائی اور کہا : لو بی ، خود بیگم کی نتھ کے موتی ہیں ۔ نہیں معلوم ہزار کی جوڑی ہے یا پانسو کی ۔ پنامل جوہری کی دکان پر میں نے دکھائی تھی ، لٹو ہو گیا ۔ دو سو روپے زبردستی میرے پلے باندھ دیتا تھا ۔ میں بیگم سے پچاس روپے میں لائی ہوں تم لے لو ۔ پھر ایسا مال نہ ملے گا ۔ مزاج دار نے کہا : پچاس روپے نقد تو میرے پاس نہیں ہیں ۔ حجن نے کہا : کیا ہوا بیٹی ۔ پہنچیاں بیچ کر لے لو نہیں تو آج یہ موتی بک جائیں گے ۔ حجن نے ایسے ڈھب سے کہا کہ مزاج دار فورا زیور کا صندوچہ اٹھا لائی اور حجن کو پہنچیاں نکال حوالے کر دیں ۔ حجن نے مزاج دار کا زیور دیکھ کر کہا اے ہے ! کیسی بےاحتیاطی سے زیور مولی گاجر کی طرح ڈال رکھا ہے ۔ بیٹی ، دھنگدگی میں ڈورا ڈلواؤ ۔ بالی پتے ، گلوبند بازو بند میلے چیکٹ ہو گئے ہیں ۔ میل سونے کو کھائے جاتا ہے ۔ ان کو اُجلواؤ ۔ مزاج دار نے کہا : کون ڈورا ڈلوائے اور کون اُجلوا کر لائے ۔ ان سے کہتی ہوں تو وہ کہتے ہیں مجھے فرصت نہیں حجن نے کہا : اوئی بیٹی ! یہ کون سا بڑا کام ہے ۔ لو موتی رہنے دو ۔ میں ابھی ڈور ڈلوا دوں اور جو زیور میلا ہے ، مزاج دار نے سب زیور جو کہا نکال دو۔ میں ابھی اُجلوا دوں ۔ مزاج دار نے کہا : اچھا ۔  یہ کہ کر زلفن کو آواز دی ، آئی تو حجن نے لڑ کی ، ذرا میرے ساتھ چل ۔ سنار کی دکان پر بیٹھی رہیو ۔ حجن نے زیور لیا ۔ زلفن ساتھ ہوئی ۔ گلی سے باہر نکلی حجن نے رومال کھولا اور زلفن سے کہا ، لاؤ اجلوانے کے الگ کر لیں اور ڈورا ڈلوانے کے الگ ۔ زیور کو الگ کرتے کرتے حجن بولی : ایں ! ناک کی کیل کیا ہوئی ؟ حجن نے کہا : اسی میں ہو گی ۔ ذرہ بھر کی تو چیز ہے ۔ اسی پوٹلی میں دیکھو ۔ پھر حجن آپ ہی آپ بولی : اے ہے ! پان دان کے ڈھکنے پر رکھی رہ گئی ۔ اری زلفن دوڑ کر جا ۔ جلدی سے لے آ ۔ زلفن بھاگی بھاگی آئی اور دروازے سے چلائی : بی بی ، ناک کی کیل پان دان کے ڈھکنے پر رہ گئی ہے ۔ حجن نے مانگی ہے ۔ جلدی دو ۔ حجن گلی کے نکڑ پر دینا بنیے کی دکان کے آگے بیٹھی ہے ۔ یہ کہنا تھا کہ مزاج دار بہو کا ماتھا ٹھنکا ۔ زلفن سے کہا : باولی ہوئی ہے ؟ کیسی کیل ؟ میرے پاس کہیں تھی ؟ تو نے دیکھی ہے ؟ اری کم بخت ! دوڑ ۔ دیکھ تو حجن کہیں چلی نہ جائے ۔ زلفن الٹے پاؤں دوڑی گئی ۔ حجن کو ادھر ادھر دیکھا ، کہیں پتا نہ تھا ۔ مزاج دار سے آ کر کہا : بی حجن کا تو کہیں پتا نہیں ۔ میں بازار تک دیکھ آئی ۔ اتنی دیر میں نہیں معلوم کہاں غائب ہو گئی ۔ یہ سن کر مزاج دار سر پیٹنے لگی  ہائے ! میں لٹ گئی ! ہائے ! میں لٹ گئی ! ارے لوگو ! خدا کے لیے دوڑیو ۔ موم گروں کے چھتے تک لوگ دوڑے ۔ وہاں جا کر معلوم ہوا کہ کہیں کی بہتی بہاتی مہینے بھر سے کرائے پر آ کر رہی تھی ۔ چار دن سے مکان چھوڑ چلی گئی ۔ اب کیا ہو سکتا تھا ۔ محمد عاقل نے آ کر سنا تو سر پیٹ لیا اور بیوی سے کہا اری ! تو گھر کو خاک سیاہ کر کے چھوڑے گی ۔ میں تو تجھ کو پہلے سے جانتا ہوں ۔ مزاج دار نے کہا : چل دور ہو ۔ اب باتیں بنانے کھڑا ہوا ہے ۔ ازار بند دیکھ کر تو نے مجھ سے کہا تھا کہ بیگم کا اسباب ضرور دیکھنا ۔ غرض خوب مزے کی لڑائی دونوں میاں بی بی میں ہوئی ۔ تمام محلہ جمع ہو گیا ۔ بات پر بات چلی تو معلوم ہوا کہ اسی حجن نے کنچنی کی گلی میں احمد بخش خان کی بی بی کا تمام زیور اس حیلے سے ٹھگ لیا کہ ایک فقیر سے دونا کرا دوں گی ۔ روئی کے کٹڑے میں میاں مسیتا کی بیٹی سے ایسی محبت بڑھائی کہ اس کا زیور بہانے سے اڑا لے گئی ۔ غرض زیور تو گیا گزرا ہوا ، باتیں بہت سی رہ گئیں ۔ برتن چوری جا چکے تھے ۔ زیور یوں غارت ہوا ۔ ہزار روپے کے موتیوں کی جوڑی جو لوگوں نے دیکھی تو تین پیسے کی تھی ۔ تھانے میں اطلاع ہوئی ۔ لوگوں نے بطور خود بہت ڈھونڈا ، حجن کا سراغ نہ ملا پر نہ ملا ۔ اکبری کو جہیز میں جو کپڑے ملے تھے ، ان کا حال سنیے ۔ جب تک ساس کے ساتھ رہیں ، ساس دسویں دن نکال کر دھوپ دے دیا کرتی تھیں ۔ شروع برسات میں الگ ہو کر رہیں ۔ کپڑوں کا صندوق جس کوٹھڑی میں جس طرح رکھا گیا تھا ، تمام برسات گزر گئی ، اس کو دیکھنا نصیب نہ ہوا ۔ وہیں اسی طرح رکھا رہا ۔ جاڑے کی آمد میں دولائی کی ضرورت ہوئی تو صندوق کھولا گیا ۔ بہت کپڑوں کو دیمک چاٹ گئی تھی ۔ چوہوں نے کاٹ کاٹ کر بغارے ڈال دیے تھے ۔ کوئی کپڑا سلامت نہیں بیچنے پایا ۔ اکبری کا جتنا حال تم نے پڑھا ، اس سے تم کو معلوم ہوا ہو گا کہ اکبری کو نانی کے لاڈ پیار نے زندگی بھر کیسی مصیبت میں رکھا ۔ لڑکپن میں اکبری نے نہ کوئی ہنر سیکھا نہ کچھ اس کے مزاج کی اصلاح ہوئی ۔ جب اکبری نے ساس سے جدا ہو کر الگ گھر کیا ، برتن بھانڈا ، کپڑا زیور سب کچھ اس کے پاس موجود تھا ، چونکہ خانہ داری کا سلیقہ نہیں رکھتی تھی چند روز میں تمام مال و اسباب خاک میں ملا دیا اور ایک ہی برس میں ہاتھ کان سے ننگی رہ گئی ۔ اگر محمد عاقل بھی اس کی طرح احمق اور بدمزاج ہوتا تو شاید ایک دوسرے سے قطع تعلق ہو جاتا لیکن محمد عاقل نے ہمیشہ عقل و شرافت کو برتا ۔ ہم کو اکبری کے اتنے حالات معلوم ہیں کہ اگر ہم سب کو لکھنا چاہیں تو ایسی تین چار کتابیں بنیں مگر اکبری کے حالات پڑھنے سے کبھی تو غصہ آتا ہے اور کبھی طبیعت کڑھتی ہے ۔ اس سے اس کے زیادہ حالات لکھنے کو جی نہیں چاہتا ۔","اکبری ( مزاج دار بہو ) ایک خاصی بےوقوف اور پھوہڑ لڑکی ہے جس کی شادی محمد عاقل سے ہوئی ۔ اتفاق سے ان دنوں ایک کٹنی شہر میں وارد تھی اور ہر جگہ اس کا غل تھا ۔ یہ مکار حجن بےوقوف عورتوں کو پھسلانے کے لیے طرح طرح کے تبرکات اور صدہا قسم کی چیزیں اپنے پاس رکھا کرتی تھی : تسبیح ، خاک شفا ، زمزمیاں ، مدینہ منورہ کی کھجوریں ، کوہ طور کا سرمہ ، خانہ کعبہ کے غلاف کا ٹکڑا عقیق البحر اور مونگے کے دانے اور ناد علی ، پنج سورہ اور بہت سی دعائیں ۔ گلی میں آ کر جو اس نے اپنی دکان کھولی تو بہت سی لڑکیاں جمع ہو گئیں ۔ مزاج دار نے بہت خاطرداری سے حجن کو پاس بٹھایا اور سب چیزیں دیکھیں ۔ دو چار دن کے بعد جھوٹے موتیوں کی ایک جوڑی لائی اور کہا : لو بی ، خود بیگم کی نتھ کے موتی ہیں ۔ مزاج دار نے کہا : پچاس روپے نقد تو میرے پاس نہیں ہیں ۔ حجن نے کہا : کیا ہوا بیٹی ۔ پہنچیاں بیچ کر لے لو نہیں تو آج یہ موتی بک جائیں گے ۔ حجن نے مزاج دار کا زیور دیکھ کر کہا اے ہے ! کیسی بےاحتیاطی سے زیور مولی گاجر کی طرح ڈال رکھا ہے ۔ میں ابھی ڈور ڈلوا دوں اور جو زیور میلا ہے ، مزاج دار نے سب زیور جو کہا نکال دو۔ گلی سے باہر نکلی حجن نے رومال کھولا اور زلفن سے کہا ، لاؤ اجلوانے کے الگ کر لیں اور ڈورا ڈلوانے کے الگ ۔ زیور کو الگ کرتے کرتے حجن بولی : ایں ! ناک کی کیل کیا ہوئی ؟ حجن نے کہا : اسی میں ہو گی ۔ اری زلفن دوڑ کر جا ۔ جلدی سے لے آ ۔ زلفن بھاگی بھاگی آئی اور دروازے سے چلائی : بی بی ، ناک کی کیل پان دان کے ڈھکنے پر رہ گئی ہے ۔ زلفن سے کہا : باولی ہوئی ہے ؟ کیسی کیل ؟ میرے پاس کہیں تھی ؟ تو نے دیکھی ہے ؟ اری کم بخت ! دوڑ ۔ حجن کو ادھر ادھر دیکھا ، کہیں پتا نہ تھا ۔ یہ سن کر مزاج دار سر پیٹنے لگی  ہائے ! میں لٹ گئی ! ہائے ! میں لٹ گئی ! ارے لوگو ! خدا کے لیے دوڑیو ۔ کپڑوں کا صندوق جس کوٹھڑی میں جس طرح رکھا گیا تھا ، تمام برسات گزر گئی ، اس کو دیکھنا نصیب نہ ہوا ۔ جاڑے کی آمد میں دولائی کی ضرورت ہوئی تو صندوق کھولا گیا ۔ بہت کپڑوں کو دیمک چاٹ گئی تھی ۔"
پہلی فتح,"صبح کی نماز کے بعد دمشق کے لوگ بازاروں اور مکانوں کی چھتوں پر کھڑے محمد بن قاسم کی فوج کا جلوس دیکھ رہے تھے ۔ دنیا کی تاریخ میں یہ پہلا واقعہ تھا کہ فوج کی قیادت ایک سترہ سالہ نوجوان کے سپرد تھی ۔ دمشق سے لے کر بصرہ تک راستے کے ہر شہر اور بستی سے کئی کمسن لڑکے نوجوان اور بوڑھے اس فوج میں شامل ہوئے ۔ کوفہ اور بصرہ میں محمد بن قاسم کی روانگی کی اطلاع مل چکی تھی اور نوجوان عورتیں اپنے شوہروں ، مائیں اپنے بیٹوں اور لڑکیاں اپنے بھائیوں کو نوجوان سالار کا ساتھ دینے کے لیے تیار رہنے پر آمادہ کر رہی تھیں ۔ غیور قوم کی ایک بےکس بیٹی کی فریاد بصرہ اور کوفہ کے ہر گھر میں پہنچ چکی تھی ۔ بصرے کی عورتوں میں زبیدہ کی تبلیغ کے باعث یہ جذبہ پیدا ہو چکا تھا کہ ناہید کا مسئلہ قوم کی ہر بہو بیٹی کا مسئلہ ہے ۔ نوجوان لڑکیاں مختلف محلوں اور کوچوں سے زبیدہ کے گھر آتیں اور اس کی تقاریر سے ایک نیا جذبہ لے کر واپس جاتیں ۔ خرابی صحت کے باوجود محمد بن قاسم کی والدہ بصرہ کی معمر عورتوں کی ایک ٹولی کے ساتھ جہاد کی تبلیغ کے لیے ہر محلے کی عورتوں کے پاس پہنچتی ۔ زبیدہ نے چند نئے سپاہیوں کو گھوڑے اور اسلحہ جات بہم پہنچانے کے لیے اپنے تمام زیورات بیچ ڈالے ۔ بصرہ کے تمام امیر و غریب گھرانوں کی لڑکیوں نے اس کی تقلید کی اور مجاہدین کی اعانت کے لیے بصرہ کی عورتوں سے پیچھے رہنا گوارا نہ کیا اور وہاں بھی لاکھوں روپے جمع ہو گئے ۔ محمد بن قاسم نے بصرہ میں تین دن قیام کیا ۔ اس کی آمد سے پہلے بصرہ میں حجاج بن یوسف کے پاس مکران کے گورنر محمد بن ہارون کا یہ پیغام پہنچ چکا تھا کہ عبیداللہ کی قیادت میں میں آدمیوں کا جو وفد دیبل بھیجا گیا تھا ، اس میں سے صرف دو نوجوان جان بچا کر مکران پہنچنے میں کامیاب ہوئے ہیں ۔ باقی تمام دیبل کے گورنر نے قتل کر دیے ہیں ۔ اس خبر نے بصرہ کے عوام میں انتقام کی سلگتی ہوئی آگ پر تیل کا کام دیا ۔ دمشق سے روانگی کے وقت محمد بن قاسم کی فوج کی تعداد کل پانچ ہزار تھی لیکن جب وہ بصرے سے روانہ ہوا تو اس سے لشکر کی مجموعی تعداد بارہ ہزار تھی جن میں سے اچھے ہزار سپاہی گھڑ سوار تھے ، تین ہزار پیدل اور تین ہزار سامان رسد کے اونٹوں کے ساتھ تھے ۔ محمد بن قاسم شیراز سے ہوتا ہوا مکران پہنچا ۔ مکران کی سرحد عبور کرنے کے بعد لسبیلہ کے پہاڑی علاقے میں اُسے بہت سی مشکلات کا سامنا کرنا پڑا ۔ بھیم سنگھ بیسں ہزار فوج کے ساتھ لسبیلہ کے سندھی گورنر کی اعانت کے لیے پہنچ چکا تھا ۔ اُس نے ایک مضبوط پہاڑی قلعے کو اپنا مرکز بنا کر تمام راستوں پر اپنے تیر انداز بٹھا دیے ۔ اپنے باپ کی مخالفت کے باوجود وہ راجا کو اس بات کا یقین دلا چکا تھا کہ اُس کے بیسں ہزار سپاہی بارہ ہزار مسلمانوں کو لسبیلہ سے آگے نہیں بڑھنے دیں گے ۔ مسلمانوں کے پہاڑی علاقے میں داخل ہوتے ہی بھیم سنگھ کے سپاہیوں نے اکا دکا حملے شروع کر دیے ۔ بیسں چالیس سپاہیوں کا گروہ اچانک کسی ٹیلے یا پہاڑی کی چوٹی پر نمودار ہوتا اور آن کی آن میں محمد بن قاسم کی فوج کے کسی حصے پر تیر اور پتھر برسا کر غائب ہو جاتا ۔ گھوڑوں کے سوار ادھر ادھر ہٹ کر اپنا بچاؤ کر لیتے لیکن شتر سوار دستوں کے لیے یہ حملے بڑی حد تک پریشان کن ثابت ہوئے ۔ بعض اوقات بدک کر ادھر اُدھر بھاگنے والے اونٹوں کو منظم کرنا حملہ کرنے والوں کے تعاقب سے زیادہ مشکل ہو جاتا ۔ محمد بن قاسم نے یہ دیکھ کر ہر اول کے پیادہ دستوں کی تعداد میں اضافہ کر دیا لیکن حملہ آوروں کی ایک جماعت آگے سے کترا کر بھاگتی اور دوسری جماعت پیچھے سے حملہ کر دیتی ۔ ایک گروہ کسی ٹیلے پر چڑھ کر لشکر کے دائیں بازو کو اپنی طرف متوجہ کرتا اور دوسرا بائیں بازو پر حملہ کر دیتا ۔ جوں جوں محمد بن قاسم کی فوج آگے بڑھتی گئی ، ان حملوں کی شدت میں اضافہ ہوتا گیا ۔ رات کے وقت پڑاؤ ڈالنے کے بعد شب خون کے ڈر سے کم از کم ایک چوتھائی فوج کو آس پاس کے ٹیلوں پر قابض ہو کر پہرہ دینا پڑتا ۔ ایک شام محمد بن قاسم کو ایک جاسوس نے اطلاع کی کہ شمال کی طرف بیسں کوس کے فاصلے پر ایک مضبوط قلعہ اس لشکر کا مستقر ہے ۔ محمد بن قاسم نے اپنے تجربہ کار سالاروں کی ایک مجلس شوری بلائی ۔ بعض سالاروں کی یہ صلاح تھی کہ اس راستے کو چھوڑ کر سمندر کے ساحل کے ساتھ ساتھ نسبتا ہموار راستہ اختیار کیا جائے ۔ ہم اس قلعے سے جس قدر دور ہوں گے اسی قدر ان حملوں سے محفوظ رہیں گے لیکن محمد بن قاسم ان سے متفق نہ ہوا۔ اس نے کہا : جب تک یہ علاقہ دشمن سے پاک نہیں ہوتا ۔ ہمارا آگے بڑھنا خطرے سے خالی نہیں ۔ یہ قلعہ ان کے دفاع کی اہم چوکی ہے ۔ مجھے یقین ہے کہ اس قلعے کے فتح ہو جانے کے بعد دشمن یہ تمام علاقہ خالی کرنے پر مجبور ہو جائے گا اور دشمن کے جو سپاہی یہاں سے فرار ہوں گے ، وہ دیبل پہنچ کر ایک شکست خوردہ ذہنیت کا مظاہرہ کریں گے لیکن اگر ہم یہاں سے کترا کر نکل گئے تو ان کے حوصلے بڑھ جائیں گے اور ہمارا عقب ہمیشہ غیرمحفوظ رہے گا ۔ ہمارا پہلا مقصد اس قلعے کو فتح کرنا ہے ۔ اس قلعے کی فتح کے بعد اگر پہاڑیوں میں پھیلے ہوئے لشکر کی تعداد کافی ہوئی تو وہ اس علاقے میں ہمارے ساتھ فیصلہ کن جنگ لڑنے کی کوشش کرے گا اور اس میں بھی ہماری بہتری ہے ۔ میں سمجھتا ہوں کہ ہماری پیش قدمی روکنے کے لیے اس قلعے کے محافظوں کی زیادہ تعداد آس پاس کی پہاڑیوں پر منقسم ہے ۔ میں آج سورج نکلنے سے پہلے اس قلعے پر حملہ کرنا چاہتا ہوں اور اس مقصد کے لیے میں اپنے ساتھ فقط پانچ سو پیادہ سپاہی لے جانا چاہتا ہوں ۔ آپ باقی فوج کے ساتھ رات بھر پیش قدمی جاری رکھیں ۔ اس کا نتیجہ یہ ہو گا کہ وہ لوگ چاروں اطراف کا خیال چھوڑ کر آپ کا راستہ روکنے کی فکر کریں گے ۔ چاندنی رات میں آپ کے لیے آگے بڑھنے کا راستہ زیادہ خطرناک ثابت ہو گا ۔ اگر صبح تک آپ کو قلعہ فتح ہو جانے کی خبر پہنچ جائے تو آپ پیش قدمی روک کر میرے احکام کا انتظار کریں ۔ اگر قلعہ فتح ہو جانے کے بعد دشمن نے کسی جگہ منتظم ہو کر مقابلے کی ہمت کی تو میں قلعے کی حفاظت کے لیے چند آدمی چھوڑ کر آپ کے ساتھ آ ملوں گا اور اگر انھوں نے قلعے کو دوبارہ فتح کرنا چاہا تو آپ وہاں پہنچ جائیں ۔ ایک بوڑھے سالار نے کہا : مجھے یقین ہے کہ انشاءاللہ آپ کی کوئی تدبیر غلط نہ ہو گی لیکن سپہ سالار کا فوج کے ساتھ رہنا ہی مناسب ہے ۔ سپہ سالار کی جان بہت قیمتی ہوتی ہے ۔ وہ فوج کا آخری سہارا ہوتا ہے ۔ اگر اس خطرناک مہم میں آپ کو کوئی حادثہ پیش آ گیا تو . محمد بن قاسم نے جواب دیا : "" قادسیہ کی جنگ میں ایرانیوں کو اپنے زبردست لشکر کے باوجود اس لیے شکست ہوئی کہ انھوں نے اپنی طاقت سے زیادہ رستم کی شخصیت سے امیدیں وابستہ کیں ۔ رستم مارا گیا تو وہ مسلمانوں کی مٹھی بھر جماعت کے مقابلے سے بھاگ نکلے لیکن اس کے برعکس مسلمانوں کے سپہ سالار سعد بن وقاص گھوڑے پر چڑھنے کے قابل نہ تھے اور انھیں میدان سے الگ ایک طرف بیٹھنا پڑا لیکن مسلمانوں کی خود اعتمادی کا یہ عالم تھا کہ انھیں اپنے سپہ سالار کی عدم موجودگی کا احساس تک بھی نہ تھا ۔ ہماری تاریخ میں آپ کو کوئی ایسا واقعہ نہیں ملے گا ، جب سالار کی شہادت سے بددل ہو کر مجاہدوں نے ہتھیار ڈال دیے ہوں ۔ ہم بادشاہوں اور سالاروں کے لیے نہیں لڑتے ۔ ہم خدا کے لیے لڑتے ہیں ۔ بادشاہوں اور سالاروں پر بھروسہ کرنے والے ان کی موت کے بعد مایوس ہو سکتے ہیں لیکن ہمارا خدا ہر وقت موجود ہے ۔ قرآن میں ہمارے لیے اس کے احکام موجود ہیں ۔ میں دعا کرتا ہوں کہ خدا مجھے قوم کے لیے رستم نہ بنائے بلکہ مجھے مثنی بننے کی توفیق دے جن کی شہادت نے ہر مسلمان کو جذبہ شہادت سے سرشار کر دیا تھا ۔ میرے لیے اس سپہ سالار کی جان کی کوئی قیمت نہیں جو اسے اپنے سپاہیوں کی تلواروں کے پہرے میں چھپا کر رکھتا ہے اور اپنے بہادروں کو جان کی بازی لگانے کے بجائے جان بچانے کی ترغیب دیتا ہے ۔ اگر اس قلعے کو فتح کرنا اس قدر اہم نہ ہوتا تو میں یہ مہم شاید کسی اور کے سپرد کر دیتا لیکن اس مہم کا خطرہ اور اس کی اہمیت دونوں اس بات کے متقاضی ہیں کہ میں خود اس کی رہنمائی کروں ۔ زبیر نے کہا : میں آپ کے ساتھ چلنا چاہتا ہوں ۔ محمد بن قاسم نے جواب دیا: نہیں میں ایک قلعہ فتح کرنے کے لیے دو دماغوں کی ضرورت نہیں سمجھتا ۔ میری غیرحاضری میں تمھارا فوج کے ساتھ رہنا ضروری ہے ۔ میں اپنی جگہ محمد بن ہارون کو مقرر کرتا ہوں اور تم اس کے نائب ہو ۔","صبح کی نماز کے بعد دمشق کے لوگ بازاروں اور مکانوں کی چھتوں پر کھڑے محمد بن قاسم کی فوج کا جلوس دیکھ رہے تھے ۔ زبیدہ نے چند نئے سپاہیوں کو گھوڑے اور اسلحہ جات بہم پہنچانے کے لیے اپنے تمام زیورات بیچ ڈالے ۔ اس کی آمد سے پہلے بصرہ میں حجاج بن یوسف کے پاس مکران کے گورنر محمد بن ہارون کا یہ پیغام پہنچ چکا تھا کہ عبیداللہ کی قیادت میں میں آدمیوں کا جو وفد دیبل بھیجا گیا تھا ، اس میں سے صرف دو نوجوان جان بچا کر مکران پہنچنے میں کامیاب ہوئے ہیں ۔ باقی تمام دیبل کے گورنر نے قتل کر دیے ہیں ۔ اس خبر نے بصرہ کے عوام میں انتقام کی سلگتی ہوئی آگ پر تیل کا کام دیا ۔ محمد بن قاسم شیراز سے ہوتا ہوا مکران پہنچا ۔ مسلمانوں کے پہاڑی علاقے میں داخل ہوتے ہی بھیم سنگھ کے سپاہیوں نے اکا دکا حملے شروع کر دیے ۔ ایک شام محمد بن قاسم کو ایک جاسوس نے اطلاع کی کہ شمال کی طرف بیسں کوس کے فاصلے پر ایک مضبوط قلعہ اس لشکر کا مستقر ہے ۔ محمد بن قاسم نے اپنے تجربہ کار سالاروں کی ایک مجلس شوری بلائی ۔ مجھے یقین ہے کہ اس قلعے کے فتح ہو جانے کے بعد دشمن یہ تمام علاقہ خالی کرنے پر مجبور ہو جائے گا اور دشمن کے جو سپاہی یہاں سے فرار ہوں گے ، وہ دیبل پہنچ کر ایک شکست خوردہ ذہنیت کا مظاہرہ کریں گے لیکن اگر ہم یہاں سے کترا کر نکل گئے تو ان کے حوصلے بڑھ جائیں گے اور ہمارا عقب ہمیشہ غیرمحفوظ رہے گا ۔ میں آج سورج نکلنے سے پہلے اس قلعے پر حملہ کرنا چاہتا ہوں اور اس مقصد کے لیے میں اپنے ساتھ فقط پانچ سو پیادہ سپاہی لے جانا چاہتا ہوں ۔ ایک بوڑھے سالار نے کہا : مجھے یقین ہے کہ انشاءاللہ آپ کی کوئی تدبیر غلط نہ ہو گی لیکن سپہ سالار کا فوج کے ساتھ رہنا ہی مناسب ہے ۔ محمد بن قاسم نے جواب دیا : "" قادسیہ کی جنگ میں ایرانیوں کو اپنے زبردست لشکر کے باوجود اس لیے شکست ہوئی کہ انھوں نے اپنی طاقت سے زیادہ رستم کی شخصیت سے امیدیں وابستہ کیں ۔ ہماری تاریخ میں آپ کو کوئی ایسا واقعہ نہیں ملے گا ، جب سالار کی شہادت سے بددل ہو کر مجاہدوں نے ہتھیار ڈال دیے ہوں ۔ ہم بادشاہوں اور سالاروں کے لیے نہیں لڑتے ۔ ہم خدا کے لیے لڑتے ہیں ۔"
ہوائی,"دنیا کے حسین سفر ہمیشہ مجھ پر مسلط رہے ہیں یہ ایک اور سہی ۔ کچھ اتنے لمبے ہوائی سفر کا ڈر ، کچھ ایک صاحبہ نے ڈرایا کہ ٹوکیو سے ہونولولو تک نیچے بحرالکاہل ہوتا ہے اور اوپر خدا کہیں زمین کا ذرا سا ٹکڑا بھی ڈھارس کے لیے دکھائی نہیں دیتا اور معمول کے مطابق اگر طوفان آ جائے تو پھر الامان سفر اللہ اللہ کرتے گزرتا ہے ۔ پیٹ میں ہول اٹھے ۔ لیکن میرے میاں تو تین مہینے پہلے جا چکے تھے ۔ اس لیے مراجعت ناممکن تھی ۔ اوکھلی میں سر دیا تو ان دھمکوں سے کیا ڈرنا ۔ بوریا بستر باندھا ( بستر تو ہوتا ہی نہیں یہ محاورے کی بات ہے ) گھر سمیٹ کر ایک گیراج میں بند کیا ۔ گھر سمیٹنے میں اب طاق ہو گئی ہوں ۔ اس طرح پل بھر میں اس کی گٹھڑی باندھ کر الگ کرتی ہوں کہ گویا کبھی تھا ہی نہیں ۔ سب سے چھوٹی بیٹی جو اب کالج کے پہلے سال میں تھی ، ساتھ ہوئی ۔ بڑی دو لڑکیوں کے بی اے کے امتحان تھے ان کو ڈھائی مہینے بعد آنا تھا ۔ کراچی پہنچ کر بی ، اور اے سی کا ٹکٹ بک کرایا ۔ اس غریب لائن سے اگر جانا ہو تو ۲۴ گھنٹے کی گنجائش رکھنی چاہیے ۔ اگر ۲۶ کو جانا ہو تو ۲۵ کی سیٹ بک کراؤ ۔ کیونکہ وہ چودہ سو چالیس منٹ سے کم لیٹ ہونا کسرشان سمجھتی ہے لیکن میں پھر بھی ہمیشہ اس ہوائی کمپنی کو چنتی ہوں ، کیونکہ اس کی نشست آرام دہ ہوتی ہے اور عملہ تمیزدار ۔ تو خیر ہم نے پہلی ٹھیکی کلکتہ میں لگائی ۔ کلکتہ میری جائے پیدائش ہے ، حالانکہ میں صرف ایک سال کی شیرخوار وہاں سے لے آئی گئی تھی لیکن پھر بھی اس جگہ سے اُنس تھا ۔ اس کو دیکھنے کا ارمان تھا لیکن میرے جذبات نے مجھے ہمیشہ دھکے کھلوائے ۔ ایئرپورٹ سے لے کر پولیس اسٹیشن تک جو میرا اور باقی مجھ جیسے سیاحوں کا حال ہوا وہ ناگفتہ بہ ہے ۔ خدا کسی شریف انسان کو کلکتے نہ لے جائے ۔ اگر مرزا غالب نے اس میں کچھ دیکھا تو ہندوستانی کسٹم آفیسر اور بنیا پولیس سے پہلے دیکھا ہو گا ۔ قصہ کوتاہ ہم نے جلدی سے اپنی جان چھڑائی اور ہانگ کانگ روانہ ہوئے ۔ وہاں جا کر روح خوش ہو جاتی ہے ۔ تازہ دم ہو کر ٹوکیو روانہ ہوئے ۔ راستہ سخت طوفانی تھا ۔ کمبخت پین ایم ، پرانا کھٹارا جہاز چار گھنٹے لرزتا رہا اور ہمیں لرزاتا رہا ۔ ساتھ بیٹھا جاپانی تاجر تسلی دیتے ہوئے بولا : یہ تو کچھ بھی نہیں ۔ جب ٹوکیو سے ہوائی جاؤ گی تو ہوائی جہاز ایسے اچھلے گا جیسے چھاج میں گیہوں ۔ ہم نے انا للہ پڑھ لیا اور ارادہ کر لیا کہ میاں کو ہوائی میں ہی رہنے دیں اور ہم ٹوکیو میں ان کی واپسی کا انتظار کریں ، لیکن خاک چھاننے کا شوق خوف و خطر پر غالب آ گیا اور جنرل شیخ اور بیگم شیخ کی خاطر مدارات کا مزا چکھ کر ، دو دن ٹوکیو ٹھہر کر جل تو جلال تو کہتے ہوئے جاپان ایئرلائنز میں بیٹھ گئے ۔ ہوائی جہاز چلا تو ہم نے اللہ سے گڑگڑا کر دعا مانگی کہ یا رب ہماری عزت رکھ لے اور خیر سے سفر پورا کر دے ۔ میرے مولا نے میری مراد ایسی پوری کی کہ سارا سفر آسمانوں میں ریشم کی طرح سر سر کرتا گزر گیا ۔ میں نے اتنے خوشگوار چھے گھنٹے کبھی نہیں گزارے تھے ۔ رات کو ساڑھے دس بجے ہمارا جہاز ہوائی کے دارالسلطنت ہونولولو میں اترا ۔ میاں کو تار دے دیا تھا ۔ امید تھی کہ ہوائی اڈے پر ہار لے کر پہنچیں گے ۔ جزیرہ ہوائی کی یہ ایک رسم دیرینہ ہے کہ ہر آنے والے کا پھولوں کے حسین گجروں سے استقبال کیا جاتا ہے ، اس لیے ارمان تھا کہ کم از کم میاں تو پھول نچھاور کرنے پہنچ جائیں گے ، لیکن میاں ریاض الدین صاحب حسب معمول غائب ، رات کا وقت ، مجھے ان کا پتا بھی نہیں معلوم ۔ جناب بلی کی طرح تین گھر تبدیل کر چکے تھے ۔ ہوائی کی یونیورسٹی میں فون کیا تو انھوں نے کہا ، ایسٹ ویسٹ سنٹر سے پوچھو ۔ اتنے میں ایک ٹیکسی والا آگے بڑھا ، میں وہاں تک آپ کو لے جاتا ہوں ، باقی پھر دیکھا جائے گا ۔ ہائی رائز ہوسٹل تک پہنچے تو اونچی اونچی عمارات ، بتیاں جل رہی ہیں ، طلبہ پڑھ رہے ہیں لیکن ہمارے میاں ندارد ۔ غصہ اور پریشانی دونوں مل گئے ۔ یہ اچھا استقبال ہو رہا ہے ۔ رات کے بارہ بجے ! تین مہینے بعد بیوی آئی ہے وغیرہ وغیرہ ۔ اتنے میں ایک کار لڑکیوں سے لدی پھندی چیختی چلاتی آن کر ر کی ۔ انجان شکلوں نے میرے گلے میں ہار ڈالے ۔ پیچھے ایک اور کار اس میں گٹار پر کچھ نوجوان ہوائی کے گیت گاتے ہوئے اترے اور ان نوجوانوں میں چھپے ہوئے میاں ریاض الدین مسکراتے ہوئے چلے آ رہے ہیں ۔ اس سے پہلے کہ میں حسب معمول برستی ، ان کی سہیلیوں نے سمجھایا کہ تار پڑھنے میں غلط فہمی ہو گئی ۔ ہوائی کا وقت جاپان کے وقت سے ۲۴ گھنٹے پیچھے ہے اس لیے اکثر تاریخوں میں گڑبڑ ہو جاتی ہے ۔ ہم نے جل کر کہا کہ اصل گڑبڑ تو ہماری شادی کی تاریخ سے شروع ہوئی تھی ، بہرحال خدا کا شکر ادا کیا ، ٹیکسی والے کا شکر یہ ادا کیا ۔ پھر گھر روانہ ہوئے ۔ مجھے گھر دیکھنے کا شوق لیکن ریاض صاحب ٹالتے جائیں کہ تم صبح آرام سے دیکھنا ۔ ابھی کمروں میں بتی مت جلاؤ اور اس کی وجہ سمجھ میں آئی جب گھر کے ہر کونے میں منوں کوڑا اور گردو غبار دیکھا ۔ ہر دراز سے میلے موزے اور رومال ، ہر جیب سے تھیٹر سنیما فلور شو کی پرچیاں اور ریزگاری ، پینٹری میں پانچ دن سے برتن بغیر دھلے پڑے تھے ۔ میاں بجائے برتن دھونے کے نئے برتن نکال نکال کر استعمال کرتے جاتے تھے ۔ اس طرح درجنوں موزے ، رومال ، بنیان خرید ڈالے تاکہ پرانے دھونے نہ پڑیں ۔ بہرحال رات کو دو بجے تک اودھم مچتا رہا پھر ہمسائے کی گرج دار آواز آئی : خاموش ! ہم عموماً ہمسائے کی بات نہیں سنتے ۔ لیکن یہ ہمسایہ ہوائی کا مشہور پہلوان اور ہیوی ویٹ چیمپئن تھا اور نام بھی تھا ہارڈ بائلڈ ہیگرٹی اس لیے اس کی ایک تنبیہ ہی کافی تھی ۔ دو منٹ کے اندر سب لڑکے لڑکیاں غائب ، خیر ہم تھکے ہارے سو گئے ۔ واللہ اعلم کب اٹھے ، میاں دفتر جا چکے تھے ۔ ناشتا خود بنایا زندگی میں پہلی دفعہ خود کھانا پکانا تھا ، اس لیے کام کا پتا ہی نہ چلا ۔ اب آٹے دال کا بھاؤ معلوم ہوا ۔ میری بیٹی ناز اور میں نے کمر کس کر سارا دن گھر کی صفائی کی اور لنچ قریبی ہوٹل میں جا کر کھایا ۔ رات کو بھی کچھ نہ پکایا ۔ جالے ، چیونٹیاں اور گرد ہٹا ہٹا کر کمر دکھ رہی تھی ۔ یہ جو میاں کی سات پشتوں پر احسان کیا تھا ۔ شام کو ہم جزیرے کا اولین معائنہ کرنے کار میں گئے ۔ ڈھلتے سورج میں بحرالکاہل کروٹیں بدل رہا تھا اور چاروں طرف زمرد کی آمریت مستحکم ہو چکی تھی ۔ تاحد نظر سبزہ ہی سبزہ ، یوں احساس ہوا کہ جزیرے اوواہو میں کہنہ مشق کائنات نئے سرے سے شباب پر آئی ہے ۔ اس کے ننھے منے رقبے میں فطرت کا ہر رنگ ہر انگ پایا جاتا ہے ۔ سمندر یہاں عمیق تر ہوتا چلا گیا ہے ۔ یہ جنوبی یورپ کے آبی کناروں سے زیادہ نیلا اور چمکیلا ہے ۔ دوپہر کے وقت اس نیلم کی بھڑک آنکھیں خیرہ کر دیتی ہے ۔ میں نے وجدانی حسن میں اس طرح ڈوبے ہوئے ساحل بہت کم دیکھتے ہیں ۔ یہاں کے کوہساروں نے اس جزیرے کے گول چہرے کو ایک نیا زاویہ بخشا ہے ۔ یہ کہیں سنگلاخ ہیں اور کہیں اتنے سبز کہ ازلی برساتوں کا رین بسیرا معلوم ہوتے ہیں ۔ اگلے دن ہم سب نے ہنومابے پر پکنک منائی ۔ یہ جگہ مجھے ایسی بھائی کہ دوڑی چھوٹی ادھر ہی کا رخ کرتی تھی ۔ یہاں پانی سب سے مہذب اور شفاف تھا ۔ یہ ساحل آبی مخلوق کے لیے مشہور تھا اور ہوائی کی یونیورسٹی دنیا بھر میں علوم سمندر کے میں سبقت لے گئی ہے ۔ غرض یہ کہ اول تو قدرت نے اپنے حسن کے لنگر یہاں جاری کر دیے تھے ، جو کچھ کمی تھی وہ انسان نے پوری کر دی ۔ اس شام ہم گھر کا سارا سودا لینے سپرمارکیٹ گئے ۔ بہت سے صاحبان اس ادارے کو جانتے ہیں لیکن بہت سی میری ہم وطن بہنیں اس کے متعلق جاننا چاہیں گی ۔ تو سنیے سپرمارکیٹ امریکن سرمایہ داری کا مکمل مظاہرہ اور امریکن طرز حیات کا بنیادی قلعہ اور اس کی لامحدود افراط کا ذخار ہے ۔ جب سے یہ بروئے زمین برسرپیکار ہوا ، ننھی ننھی دکانیں اور چھوٹے چھوٹے بساطی پنساری دیوالیہ ہو گئے ۔ یہ سپرمارکیٹ دس بازاروں کا مہا گرو ہے ۔ ساری انار کلی اور مال روڈ کی دکانوں کا سامان اس کی ایک لپیٹ میں سما جائے ۔ آپ جب داخل ہوں تو فورا چار پہیوں والی ٹرالی ساتھ لے لیں کہ ہفتے دو ہفتے کا راشن اس میں ڈالتی جائیں اور جب خود چلتے چلتے تھک جائیں تو اس میں بیٹھ جائیں اور کسی اور سے کہیں کہ آپ کو کھینچے ۔ صرف یہ آخری نصیحت میری اختراع ہے ، ورنہ درحقیقت سپرمارکیٹ ایسی شیطان کی آنت ہے کہ دل چاہتا ہے کہ خود ٹرالی میں لٹک جائیں ۔ اس ادارے کی افراط دیکھ کر انسان ایشیا ، افریقہ کی بھوک اور قحط بھول جاتا ہے ۔ اس جگہ بلاارادہ اور بلاضرورت خریداری کرنی پڑتی ہے ۔ ہر شعبے کی پچاس قسمیں اور ہر قسم چھت تک چنی ہوئی ۔ ہر دوسرے قدم میں سیل لکھا ہوا ۔ اگر نقد نہیں تو ادھار لیجیے ۔ سپرمارکیٹ میں جا کر عورت کی آنکھیں اور بٹوے کھل جاتے ہیں ۔ میں نے پہلے ہی ہلے میں ۳۲ ڈالر کی کھانے پینے کی چیزیں لے لیں ۔ کار بھر گئی ۔ اس مارکیٹ میں الگ نرسری بھی ہوتی ہے ، جہاں عورتیں اپنے بچے چھوڑ کر اطمینان سے شاپنگ کرتی ہیں ۔ میاں نے ہمارے پیچھے کچھ گھر کا سامان مثلا سیکنڈ ہینڈ کار ، ٹیلیوژن ، صوفہ ، گراموفون، ٹیپ ریکارڈر اور باغ کی ہلکی کرسیاں وغیرہ خرید رکھا تھا ۔ اتنا سلیقہ میرے میاں میں کہاں سے آ گیا ۔ مجھے نہیں معلوم ۔ لیکن یہ سب ایک دکان کے توسل سے ہوا ہے جو غریبوں ، مفلوجوں اور یتیموں کے لیے چلائی گئی تھی ۔ اس لیے میرے میاں نے خیرات کے جذبے میں اپنے گھر کو پھٹیچر فرنیچر سے بھر لیا ۔ کار۱۸۵۷ء کا ماڈل تھی ۔ جب چلتی تو دنیا دیکھتی تھی اور جب رکتی تو دنیا شکر کرتی تھی ۔ اس کے پراسرار پٹاخے نہ معلوم کہاں سے چھوٹتے تھے ، ہم نے جاتے ہی کام بانٹ لیے ، میں کھانا پکاؤں گی ، بیٹی صفائی کرے گی ۔ میاں بولے ، ہم تمھاری ڈرائیوری کریں گے ۔ ہم لاجواب ہو گئے ۔ اس لیے کوئی اور کام ان کو نہ دیا کیونکہ اس کار کو چلاتا انھی کا کام تھا ۔ میں باہر ملک میں اگر کار چلاؤں تو کم سے کم مانوس ڈھانچہ تو ہو ۔ اس کمبخت کے گیئر کدھر اور بریک کدھر ۔ بالکل بےسروپا ۔ لیکن شاباش ہے اس کار پر کہ ہزاروں میل سیریں کیں لیکن اس نے ایک دفعہ بھی دغا نہ دی ۔ پرانا ٹیلیوژن کچھ ایسا برا نہ تھا ۔ دو دھپ لگا دیا گرم کمبل ڈالو تو اس کے کالے سفید ترمرے ناچنے بند ہو جاتے تھے ۔ پھر گھنٹوں صحیح چلتا تھا جب تک کہ چینل نہ بدلو ۔ چینل بدلی اور پھر وہی دھمو کے تھپڑ ، گرم پانی کی بوتل ، وہ پھر چل پڑا ۔ تو صاحب یہ تو ہوائی کا ازدواجی رخ تھا ۔ اب تک گرہستن ماں ، بیوی ، بول رہی تھی ۔ لیکن یہ گرہستن ماں بیوی دو وقت بلکہ اگلے دو دن کا اکٹھا کھانا پکا کر ریفریجریٹر میں بھر کر آزادی کا سانس بھی لیتی تھی ۔ جگہ جگہ سیر پر خود نکل جاتی تھی ۔ لائبریریوں سے گود بھر بھر کر جزائر ہوائی بلکہ سارے بحرالکاہل کے جزائر پر کتابیں لاتی تھی ۔ آہستہ آہستہ لوگوں سے ملاقات پروفیسر صاحبان سے گفتگو ، سیاحوں اور طلبہ سے میل جول ، بہت اچھا وقت گزرا ۔ ہونولولو کے مختلف مدارج ابھرنے شروع ہوئے ۔ اس کی ہمہ گوں زندگی کی چاشنی کا چسکا لگ گیا ۔ ہوائی میں امریکہ کی فیڈرل حکومت نے ایک عظیم الشان مرکز کھولا ہے جسے ایسٹ ویسٹ سنٹر کہتے ہیں ۔ اس کی حسین حدود اور عمارات میں مغرب اور مشرق کے عالم مدعو کیے جاتے ہیں ۔ جو سینئر سکالر کے کہلاتے ہیں ۔ وہ مرکز کے خرچ پر آتے ہیں ۔ ہزار بارہ سو ڈالر کا وظیفہ ہر مہینے پاتے ہیں ۔ اس ننھے سے وظیفے میں ایک خاندان ٹھاٹ کر سکتا ہے ۔ دس مہینے یا سال کورس کی میعاد ہوتی ہے ۔ اس دوران میں جو مرضی آئے کیجیے ، پڑھیے لکھیے ، ریسرچ کیجیے ، تاثرات قلمبند کیجیے ، کوئی پابندی نہیں ، کوئی امتحان نہیں ، کوئی کلاس نہیں ، کوئی وقت نہیں ۔ میرے میاں اس آزادی پر مگن تھے ۔ آپ کا آرام دہ کمرہ ، ٹائپ رائٹر ، غسل خانہ ، بہترین لائبریری ، ساتھ ہی سستا اور مزے کا ریستوران ، اردگرد لڑکے ، لڑکیاں ، آزادی کی فضا اکثر عالم سگریٹ کا دھواں اور غپ اڑاتے پائے جاتے تھے لیکن کوئی رپورٹ کرنے والا نہیں تھا ۔ کچھ عالم کتابیں بھی لکھ جاتے ہیں جو یہ مرکز بہت فخریہ شائع کرتا ہے ۔ ہاں تو ایسٹ ویسٹ سینٹر اور ہوائی کی یونیورسٹی میں ہوں تو ارضی قربت ہے لیکن ازلی رقابت بھی ہے ۔ کسی حد تک یہ رقابت صحت مند بھی ہے ۔ امریکہ کے بہترین پروفیسر اور اعلی ذہن سردی گرمی لیکچر کے لیے بلائے جاتے ہیں ۔ طرح طرح کی نمائشیں فلم ، جشن منائے جاتے ہیں ۔ اس کی جدید عمارات کے سامنے لمبی سے لمبی موٹریں جو آدھی طلبہ کی اور آدھی پروفیسروں کی ہوتی ہیں ، امریکہ کی افراط کا صحیح ثبوت ہیں ۔ اس مغرب و مشرق کے مرکز کا ایک جاپانی باغ دیکھنے سے تعلق رکھتا ہے ۔ یہ اتنا ایمان شکن ہے کہ میں اکثر لائبریری جاتے جاتے اس میں گھس جاتی تھی ۔ جزائر ٹہیٹی کے پھول خصوصا گارڈ ینیا ، زرد چنبیلی ، کنول ، کچا کچا سبزہ ، نڈھال پانی اور رنگین مچھلیاں اور اس کی پشت پر متنوع درختوں کا ذخیرہ ۔ اس ایسٹ ویسٹ سینٹر کے علاوہ یونیورسٹی کا میلوں میں پھیلا ہوا احاطہ بھی ایک دیدہ زیب سبزہ زار ہے ۔ ہر قدم پر گل آویزاں روشیں اور بتدریج باڑیں ، لیکن اس کے علاوہ جو سب سے دل پذیر عنصر اس فضا میں پایا جاتا تھا وہ تھا بین الاقوامی طلبا کا ربط ضبط ۔ جنوبی بحرالکاہل سے لے کر جاپان ، انڈونیشیا ، برما ، ملایا ، فلپائن ، کوریا ، ویتنام ، فجی کے جزائر ، آسٹریلیا ، پاکستان ، ہندوستان ، یورپ اور امریکہ کے جواں سال جویندگان علم ، یہ معاشرتی تنوع بھی ایک تعلیمی حیثیت رکھتا تھا ۔","دنیا کے حسین سفر ہمیشہ مجھ پر مسلط رہے ہیں یہ ایک اور سہی ۔ کراچی پہنچ کر بی ، اور اے سی کا ٹکٹ بک کرایا ۔ اس غریب لائن سے اگر جانا ہو تو ۲۴ گھنٹے کی گنجائش رکھنی چاہیے ۔ تازہ دم ہو کر ٹوکیو روانہ ہوئے ۔ کمبخت پین ایم ، پرانا کھٹارا جہاز چار گھنٹے لرزتا رہا اور ہمیں لرزاتا رہا ۔ ہوائی جہاز چلا تو ہم نے اللہ سے گڑگڑا کر دعا مانگی کہ یا رب ہماری عزت رکھ لے اور خیر سے سفر پورا کر دے ۔ میرے مولا نے میری مراد ایسی پوری کی کہ سارا سفر آسمانوں میں ریشم کی طرح سر سر کرتا گزر گیا ۔ رات کو ساڑھے دس بجے ہمارا جہاز ہوائی کے دارالسلطنت ہونولولو میں اترا ۔ ہائی رائز ہوسٹل تک پہنچے تو اونچی اونچی عمارات ، بتیاں جل رہی ہیں ، طلبہ پڑھ رہے ہیں لیکن ہمارے میاں ندارد ۔ اتنے میں ایک کار لڑکیوں سے لدی پھندی چیختی چلاتی آن کر ر کی ۔ انجان شکلوں نے میرے گلے میں ہار ڈالے ۔ پیچھے ایک اور کار اس میں گٹار پر کچھ نوجوان ہوائی کے گیت گاتے ہوئے اترے اور ان نوجوانوں میں چھپے ہوئے میاں ریاض الدین مسکراتے ہوئے چلے آ رہے ہیں ۔ اس سے پہلے کہ میں حسب معمول برستی ، ان کی سہیلیوں نے سمجھایا کہ تار پڑھنے میں غلط فہمی ہو گئی ۔ ہوائی کا وقت جاپان کے وقت سے ۲۴ گھنٹے پیچھے ہے اس لیے اکثر تاریخوں میں گڑبڑ ہو جاتی ہے ۔ شام کو ہم جزیرے کا اولین معائنہ کرنے کار میں گئے ۔ ڈھلتے سورج میں بحرالکاہل کروٹیں بدل رہا تھا اور چاروں طرف زمرد کی آمریت مستحکم ہو چکی تھی ۔ کار۱۸۵۷ء کا ماڈل تھی ۔ جب چلتی تو دنیا دیکھتی تھی اور جب رکتی تو دنیا شکر کرتی تھی ۔ اس ایسٹ ویسٹ سینٹر کے علاوہ یونیورسٹی کا میلوں میں پھیلا ہوا احاطہ بھی ایک دیدہ زیب سبزہ زار ہے ۔ ہر قدم پر گل آویزاں روشیں اور بتدریج باڑیں ، لیکن اس کے علاوہ جو سب سے دل پذیر عنصر اس فضا میں پایا جاتا تھا وہ تھا بین الاقوامی طلبا کا ربط ضبط ۔ جنوبی بحرالکاہل سے لے کر جاپان ، انڈونیشیا ، برما ، ملایا ، فلپائن ، کوریا ، ویتنام ، فجی کے جزائر ، آسٹریلیا ، پاکستان ، ہندوستان ، یورپ اور امریکہ کے جواں سال جویندگان علم ، یہ معاشرتی تنوع بھی ایک تعلیمی حیثیت رکھتا تھا ۔"
مولانا ظفر علی خاں,"اب سے کوئی دس سال اُدھر کا ذکر ہے کہ میں اخبار نئی دنیا کے دفتر میں بیٹھا کام کر رہا تھا ۔ اتنے میں کسی نے آئے کہا کہ جمیندار صاحب آئے ہیں میں لنگی باندھے بیٹھا تھا ۔ سر کے بال پریشان ، ڈاڑھی کئی دن کی بڑھی ہوئی ، جمیندار کا نام سنتے ہی ہڑبڑا کے اُٹھا ، پوچھا کون جمیندار صاحب ؟ وہ بےچارا کچھ کہنے نہ پایا تھا کہ مولانا شائق احمد عثمانی آئے اور کہنے لگے : بھئی ، مولانا ظفر علی خاں آئے ہیں ۔ چچا صدیق انصاری نے ، جو اپنے گدیلے پر بیٹھے پانوں کی جگالی فرما ر ہے تھے ، انگڑائی لی اور نیم باز آنکھوں سے ، ادھر اُدھر دیکھ کر ایک اور گلوری کلے میں دبا لی ۔ ان دنوں نئی دنیا کا دفتر چونا گلی میں ہوا کرتا تھا ۔ سٹرک کے کنارے ایک چھوٹا سا مکان تھا ۔ باہر ایک طرف عصر جدید پریس ، دوسری طرف حکیم غلام مصطفیٰ کا مطب ۔ دروازے سے اندر گھسو تو داہنی طرف نئی دنیا آباد تھی اور بائیں طرف مولانا شایق احمد عثمانی نے پرانی دنیا بسا رکھی تھی ، یعنی اپنے اہل و عیال اور عربی کی بھاری بھرکم کتابوں سمیت رہتے تھے ۔ میں اس نئی دنیا کا کولمبس تھا اور مقالہ افتتاحیہ کے جہاز کے ساتھ ساتھ فکاہات کی کشتی بھی چلاتا تھا، افسوس کہ یہ محفل سال بھر کے اندر اندر برہم ہو گئی ، نہ نئی دنیا رہی نہ پرانی دنیا ، رہے نام اللہ کا ۔ تھوڑی دیر میں مولانا ظفر علی خاں کھٹ کھٹ کرتے تشریف لائے ۔ میں نے انھیں اس سے پہلے نہیں دیکھا تھا ۔ تصویریں ضرور دیکھی تھیں لیکن تصویروں سے کسی شخص کی صورت شکل کے متعلق صحیح اندازہ نہیں کیا جا سکتا ، بہرحال اتنا تو یقین تھا کہ ان کی توند تو ضرور بڑھی ہوئی ہو گی ۔ آخر جب معمولی کارکنوں کا قبہ شکم گنبد فلک سے ہمسری کرتا ہے تو مولانا ظفر علی خاں کو جنھیں آل انڈیا لیڈر کی حیثیت حاصل ہے ، ایک عدد گرانڈیل توند کا مالک ہونا چاہیے لیکن انھیں دیکھ کر سخت مایوسی ہوئی کہ تو ند نہ عمامہ ، آخر یہ کیسے مولانا اور کیسے لیڈر ہیں ؟ یہ راز لاہور آ کے کھلا کہ مولانا توند سے کیوں محروم رہے ؟ غرض مولانا تشریف لائے اور آتے ہی سائمن کمیشن ، ہندوستان کی جدید اصلاحات ، راؤنڈ ٹیبل کانفرنس اور کامل آزادی کا قصہ چھیڑ دیا ۔ مولانا شائق احمد عثمانی ان دنوں کانگرس سے باغی ہو چکے تھے اور سائمن کمیشن سے تعاون کے حامی تھے ۔ اُن سے اس مسئلے پر بحثیں رہتی تھیں ۔ اب مولانا نے یہ حکایت شروع کی تو پھر یہی بحث چھڑ گئی لیکن دراصل مجھے اس بحث سے چنداں دلچسپی نہ تھی ۔ مولانا کے نزدیک آئینی کمیشن کا ہندوستان آنا بہت اہم واقعہ تھا اور ہمارے نزدیک مولانا ظفر علی خاں کا کلکتے تشریف لانا بہت زیادہ اہمیت رکھتا تھا ۔ اب کھینچاتانی شروع ہوئی ۔ میں چاہتا تھا کہ مولانا شعر و شاعری کی طرف آئیں اور مولانا ہم سب کو سیاست کی طرف کھینچے لیے جاتے تھے ۔ میں نے غالب کا نام لیا ، مولانا نے برکن ہیڈ کا ذکر شروع کر دیا ۔ بس اب یہ کیفیت تھی کہ میں اُنھیں میر کی طرف لاتا ہوں اور وہ مجھے بالڈون کی طرف لیے جاتے ہیں ، میں کہتا ہوں غالب ، وہ فرماتے ہیں سائمن بفرض دیر تک ہی جھگڑا رہا ، آخر مولانا کو فتح ہوئی یعنی ہم نے مجبوراً شعر و ادب کا پنڈ چھوڑا اور خاموشی سے اُن کی باتیں سننے لگے ۔ میں لاہور آیا تو کچھ دنوں زمیندار کے دفتر میں بھی قیام رہا ۔ ایک رات کا ذکر ہے کہ کسی نے پچھلے پہر میرا شانہ ہلایا ۔ میں آنکھیں ملتا ہوا اُٹھ بیٹھا ۔ لیکن ابھی صبح کاذب تھی ، ہر طرف تاریکی چھائی ہوئی تھی ۔ صرف اتنا معلوم ہوا کہ کوئی شخص میرے سرھانے کھڑا ہے ، میں گھبرایا کہ یہ کیا ماجرا ہے ، اتنے میں مولانا کی آواز آئی کہ اٹھو میرے ساتھ سیر کو چلو ۔ میں سمجھ گیا کہ مولانا سیر کو جا رہے ہیں اور مجھے شرف رفاقت بخشنا چاہتے ہیں ، لیکن خدا بھلا کرے قاضی احسان اللہ مرحوم کا ، انھوں نے مجھے پہلے ہی بتا رکھا تھا کہ اگر مولانا تمھیں اپنے ساتھ سیر کو لے جانا چاہیں تو ہرگز نہ جائیو ، میں نے پوچھا یہ کیوں ؟ کہنے لگے وہ تو پچھلے پہر اٹھ کر نہر کے کنارے میلوں دوڑتے ہی چلے جاتے ہیں ، پھر ڈنٹر پیلتے ہیں ، تم ساتھ گئے تو تمھیں بھی دوڑائیں گے اور جب تم نڈھال ہو جاؤ گے تو اپنے ساتھ نماز پڑھائیں گے ۔ اب جو مولانا نے ساتھ چلنے کو کہا تو قاضی صاحب کی نصیحت یاد آ گئی اور آنکھوں تلے موت کا نقشہ پھر گیا ۔ میں نے نہایت مضمحل آواز میں کہا کہ مولانا ! میں تو میں تو سخت بیمار ہوں ۔ رات بخار ہو گیا تھا ۔ اب سر میں سخت درد ہے ۔ پیٹ میں بھی درد ہو رہا ہے ۔ غالباً قولنج ہے ۔ مجھے پہلے بھی یہ مرض ہو چکا ہے . ہائے اللہ یہ کہ کر میں نے آنکھیں بند کر لیں ۔ یہ تدبیر کارگر ہوئی ۔ مولانا نے مجھ سے ہمدردی ظاہر کی ۔ علاج کے متعلق چند معقول مشورے دیے اور تشریف لے گئے ۔ میں نے خدا کا شکر ادا کیا اور جی میں تہیہ کر لیا کہ اب دفتر میں نہیں رہوں گا ۔ اب یہ بات بھی سمجھ میں آ گئی کہ مولانا توند سے کیوں محروم ہیں ۔ آگے چل کر معلوم ہوا کہ انھیں صرف دوڑنے اور ڈنٹر پیلنے کا ہی شوق نہیں ، مگدر بھی ہلاتے ہیں ، نیزہ بازی اور شہسواری میں بھی برق ہیں ، پیراکی اور کشتی گیری میں بھی بند نہیں ، نشانہ بھی اچھا لگاتے ہیں ۔ حیدرآباد کی ملازمت کے زمانے میں کچھ دن فوج میں بھی رہے ۔ یہ قصہ عجیب ہے ، سپاہی نیزہ بازی کے کرتب دکھا رہے تھے ان کی بھی طبیعت لہرائی ۔ گھوڑے پر سوار ہو کے نیزہ تانا اور آن کی آن میں میخ اکھیڑ لی ۔ ہر طرف سے تحسین و آفرین کا غلغلہ ہوا اور اُن کی خدمات فوج کے صیغے میں منتقل کر دی گئیں لیکن افسر الملک سے نباہ نہ ہو سکا ، اس لیے استعفا دے دیا ۔ ایک مرتبہ ایک صاحب کہنے لگے کہ مولانا ظفر علی زبان اور محاورے کے استاد ہیں ۔ اشعار کی بندش خوب ہوتی ہے لیکن ان کے ہاں حقیقی شاعری بہت کم ہے ۔ میں نے کہا ذرا بحیرہ قلزم ، لندن کی ایک صبح ، رامائن کا ایک سین ، پڑھ کر دیکھیے ۔ کہنے لگے ، میں نے تو یہ نظمیں نہیں پڑھیں لیکن مولانا کے اشعار سے معلوم ہوتا ہے کہ ان کا قلب عشق و محبت کے لطیف جذبات سے خالی ہے ۔ میں نے گفتگو کا پہلو بدل کر شعر خوانی شروع کر دی ۔ پہلے فارسی کے ایک دو شعر سنائے ۔ جب وہ جھومنے لگے تو شاد کا یہ شعر پڑھا ۔ دیکھا کیے وہ مست نگاہوں سے بار بار جب تک شراب آئی کئی دور ہو گئے انھوں نے دو تین مرتبہ یہ شعر پڑھوایا ۔ میں نے پھر کہا ۔ سلیقہ مے کشی کا ہو تو کر سکتی ہے محفل میں نگاه مست ساقی مفلسی کا اعتبار اب بھی وہ شعر سن کر تڑپ گئے ۔ کہنے لگے کس کا شعر ہے ؟ میں نے پوچھا جو شخص ایسا شعر کہ سکتا ہے اس کے متعلق آپ کا کیا خیال ہے ؟ کہنے لگے اس کے شاعر ہونے میں کیا شک ہے ۔ میں نے کہا تو پھر سن لیجیے کہ یہ شعر مولانا ظفر علی خاں کا ہے ۔ یہ سن کر ان کا اوپر کا سانس اوپر اور تلے کا تلے رہ گیا ۔ دراصل مولانا کی شاعری پر تنقید کرنا میرا موضوع نہیں ۔ یونہی برسبیل تذکرہ یہ باتیں آگئیں ۔ مجھے تو یہ کہنا ہے کہ مولانا نے اپنی تمام نظمیں بہت تھوڑے وقت میں کہی ہیں ۔ شاید ہی کوئی نظم ایسی ہو جو انھوں نے گھنٹے دو گھنٹے میں کہی ہو ، ورنہ ایک نظم پر عموماً آدھ گھنٹے سے زیادہ وقت صرف نہیں ہوتا ۔ پتھر نکال ۔ ہمسر نکال بڑے معرکے کی نظم ہے ۔ سترہ شعر ہیں جو گھنٹے بھر میں لکھے گئے ہیں ۔ اس کا آخری شعر مجھے نہیں بھولتا ۔ تو غزل خوانی پہ آجائے تو وقت زلف عنبر بار سے کر دم بکھیر اثدر نکال ہم نے اکثر شاعروں کو دیکھا ہے کہ شعر کہنا چاہتے ہیں تو شفا الملک حکیم فقیر محمد صاحب چشتی سے رجوع کرتے ہیں اور ہفتے بھر کا مسہل لے لیتے ہیں اور پھر فی یوم ایک شعر کے حساب سے کہتے چلے جاتے ہیں ، یہ نہیں کرتے تو بیوی کو پیٹتے ہیں یا اس سے پٹتے ہیں ، بچوں کو جھڑکتے ہیں ، ذرا گھر میں شور ہوا اور وہ سر کے بال نوچنے لگے ۔ ہائے عنقائے مضمون دام میں آ کے چلا گیا ۔ کم بختو ! ملعونو تمھارے شور نے اسے اڑا دیا ۔ مولانا ظفر علی خاں کا یہ حال نہیں ، جس طرح ہم اور آپ نثر لکھتے ہیں اسی طرح وہ شعر کہتے چلے جاتے ہیں ۔ مولانا جب تک دفتر میں رہتے تھے بڑی چہل پہل رہتی تھی ۔ نظم لکھی اور پکار کے کہا کہ بلاؤ قاضی کو ، بلاؤ اختر کو ، کہاں ہے زاہدی ، کہاں ہے حسرت ؟ سب جمع ہوئے اور مولانا نے نظم پڑھ کے سنائی اور پھر انھیں نت نئی تجویزیں سوجھتی رہتی تھیں جو دو تین دن کے چرچے میں غائب غلہ ہو جاتی تھیں ۔ ہم میں سے کوئی اچھا شعر کہتا یا کوئی اچھا مضمون لکھتا ، تو تعریف کر کے دل بڑھاتے اور انعام بھی دیتے ۔ ایک مرتبہ راقم نے فکاہات لکھے ، بہت خوش ہوئے ، بٹوا نکال کے دے دیا اور کہنے لگے : اس میں جو کچھ ہے لے لو ۔ لیکن اکثر لوگ پھر بھی دعائیں مانگتے رہتے تھے کہ اللہ کرے مولانا کہیں دور چلے جائیں اور عموما یہ دعائیں قبول ہی ہوتی تھیں ۔ اصل میں مولانا کو اخبار کی زبان اور کتابت کی صحت کا بڑا خیال رہتا تھا ۔ کاتبوں کی جان الگ آفت میں ، ایڈیٹر الگ مصیبت میں مبتلا ، جب تک مولانا دفتر میں ہیں ، غل غپاڑا مچا ہوا ہے ۔ جوں ہی کاپی پر نظر پڑی شور مچ گیا ۔ ارے یہ کیا کیا ؟ یہ عبارت تو بالکل مہمل ہے ۔ یوں ہی کاتب کو دے دیا گیا ہے ۔ خبروں کی عبارت چست نہیں ۔ کتابت کی غلطیاں تو دیکھو ، ایک کالم میں پچاس پچاس غلطیاں اور کتابت کیسی عجیب ہوئی ہے ، کوئی دائرہ بھی تو صحیح نہیں ، غضب خدا کا ، قرآن کی آیت غلط لکھ دی ، اتنا خیال نہ آیا کہ کلام الہی ہے ، ستیاناس کر دیا اخبار کا ، ان تمام کاپیوں کو جلا دو ، ازسرنو اخبار مرتب نہیں ہو سکتا ، اعلان کر دو کہ کل اخبار نہیں نکلے گا ۔ بلاؤ اختر کو ، اختر ! اختر کہاں ہے ؟ کہاں ہے قاضی ؟ قاضی ! بند کر دو جی اخبار کو بند کر دو میں یوں اخبار نہیں نکالنا چاہتا ۔","اب سے کوئی دس سال اُدھر کا ذکر ہے کہ میں اخبار نئی دنیا کے دفتر میں بیٹھا کام کر رہا تھا ۔ تھوڑی دیر میں مولانا ظفر علی خاں کھٹ کھٹ کرتے تشریف لائے ۔ غرض مولانا تشریف لائے اور آتے ہی سائمن کمیشن ، ہندوستان کی جدید اصلاحات ، راؤنڈ ٹیبل کانفرنس اور کامل آزادی کا قصہ چھیڑ دیا ۔ مولانا شائق احمد عثمانی ان دنوں کانگرس سے باغی ہو چکے تھے اور سائمن کمیشن سے تعاون کے حامی تھے ۔ مولانا کے نزدیک آئینی کمیشن کا ہندوستان آنا بہت اہم واقعہ تھا اور ہمارے نزدیک مولانا ظفر علی خاں کا کلکتے تشریف لانا بہت زیادہ اہمیت رکھتا تھا ۔ ایک رات کا ذکر ہے کہ کسی نے پچھلے پہر میرا شانہ ہلایا ۔ صرف اتنا معلوم ہوا کہ کوئی شخص میرے سرھانے کھڑا ہے ، میں گھبرایا کہ یہ کیا ماجرا ہے ، اتنے میں مولانا کی آواز آئی کہ اٹھو میرے ساتھ سیر کو چلو ۔ میں نے نہایت مضمحل آواز میں کہا کہ مولانا ! میں تو میں تو سخت بیمار ہوں ۔ مولانا نے مجھ سے ہمدردی ظاہر کی ۔ علاج کے متعلق چند معقول مشورے دیے اور تشریف لے گئے ۔ اب یہ بات بھی سمجھ میں آ گئی کہ مولانا توند سے کیوں محروم ہیں ۔ آگے چل کر معلوم ہوا کہ انھیں صرف دوڑنے اور ڈنٹر پیلنے کا ہی شوق نہیں ، مگدر بھی ہلاتے ہیں ، نیزہ بازی اور شہسواری میں بھی برق ہیں ، پیراکی اور کشتی گیری میں بھی بند نہیں ، نشانہ بھی اچھا لگاتے ہیں ۔ ایک مرتبہ ایک صاحب کہنے لگے کہ مولانا ظفر علی زبان اور محاورے کے استاد ہیں ۔ میں نے گفتگو کا پہلو بدل کر شعر خوانی شروع کر دی ۔ جب وہ جھومنے لگے تو شاد کا یہ شعر پڑھا ۔ دیکھا کیے وہ مست نگاہوں سے بار بار جب تک شراب آئی کئی دور ہو گئے انھوں نے دو تین مرتبہ یہ شعر پڑھوایا ۔ کہنے لگے کس کا شعر ہے ؟ میں نے کہا تو پھر سن لیجیے کہ یہ شعر مولانا ظفر علی خاں کا ہے ۔ اصل میں مولانا کو اخبار کی زبان اور کتابت کی صحت کا بڑا خیال رہتا تھا ۔ کاتبوں کی جان الگ آفت میں ، ایڈیٹر الگ مصیبت میں مبتلا ، جب تک مولانا دفتر میں ہیں ، غل غپاڑا مچا ہوا ہے ۔ جوں ہی کاپی پر نظر پڑی شور مچ گیا ۔ ارے یہ کیا کیا ؟ یہ عبارت تو بالکل مہمل ہے ۔ یوں ہی کاتب کو دے دیا گیا ہے ۔ خبروں کی عبارت چست نہیں ۔ کتابت کی غلطیاں تو دیکھو ، ایک کالم میں پچاس پچاس غلطیاں اور کتابت کیسی عجیب ہوئی ہے ، کوئی دائرہ بھی تو صحیح نہیں ، غضب خدا کا ، قرآن کی آیت غلط لکھ دی ، اتنا خیال نہ آیا کہ کلام الہی ہے ، ستیاناس کر دیا اخبار کا ، ان تمام کاپیوں کو جلا دو ، ازسرنو اخبار مرتب نہیں ہو سکتا ، اعلان کر دو کہ کل اخبار نہیں نکلے گا ۔ بلاؤ اختر کو ، اختر ! اختر کہاں ہے ؟ کہاں ہے قاضی ؟ قاضی ! بند کر دو جی اخبار کو بند کر دو میں یوں اخبار نہیں نکالنا چاہتا ۔"
مواصلات کے جدید ذرائع,"مواصلات شروع سے انسان کی ایک ضرورت رہی ہے ۔ پہلے اس کام کے لیے خط دے کر قاصد بھیجے جاتے تھے ، پھر گھڑسوار دوڑائے جانے لگے ۔ گھڑسواروں کے ذریعے بہت دور دور تک پیغامات بھیجے جاتے تھے ۔ دور دراز تک پیغامات بھیجنے کے لیے دس دس ، بارہ بارہ میل پر منزلیں بنی ہوتی تھیں ، جہاں تازہ دم گھوڑے موجود ہوا کرتے تھے ۔ گھڑسوار خطوط کا تھیلا لے کر اگلی منزل کو جاتے اور اسے وہاں کے گھڑسوار کے حوالے کر کے واپس لوٹ آتے ۔ اگلی منزل کا گھڑسوار بھی ایسا ہی کرتا ۔ اس طریقے سے سیکڑوں میل دوری تک خط پہنچائے جاتے ۔ مسلمان حکمرانوں نے اپنے زمانے میں گھڑسواری کے ذریعے مواصلات کے نظام کو بہت ترقی دی تھی ۔ اس کے لیے ایک جداگانہ محکمہ قائم کر دیا تھا جو دیوان البرید کہلاتا تھا ۔ بہت زمانے تک مواصلات یا پیغام رسانی کا کام کبوتروں سے بھی لیا گیا ۔ خط اس کی گردن میں یا اس کے بازو میں باندھ دیا جاتا اور وہ اسے منزل مقصود پر پہنچا دیتا ۔ ان کے ذریعے سیکڑوں سال تک پیغام رسانی ہوئی ۔ انھیں پہلی بار کس نے استعمال کیا ، اس کا تو علم نہیں مگر یہ بات تاریخ کی کتابوں میں یہ کثرت موجود ہے کہ مسلمان حکمرانوں نے انھیں پورے بلاد اسلامیہ میں استعمال کیا ہے ۔ شام ، عراق ، مصر اور ایران وغیرہ میں ۔ ہندوستان کے مغل فرماں روا جہانگیر نے بھی اس کام کے لیے کبوتر پال رکھے تھے ۔ بعد میں یورپ کے حکمرانوں نے بھی پیغام رسانی کے لیے انھیں استعمال کیا ۔ جب سائنس کا دور شروع ہوا تو دوسرے شعبوں کے ساتھ ساتھ مواصلات میں بھی بڑی ترقی ہوئی ۔ گذشتہ صدی میں موٹر اور ریل ایجاد ہو گئی ۔ اس کے بعد ڈاک بھی اس کے ذریعے بھیجی جانے لگی ۔ انھی برسوں میں ایک ایسا آلہ ایجاد ہو گیا جس نے موٹر اور ریل کی محتاجی ختم کر دی کیونکہ اس آلے کے ذریعے دور دور تک پیغام رسانی کی جانے لگی ۔ وہ آلہ ٹیلی گرافی کا تھا ۔ جسے ۱۸۳۸ء میں فنلے مورس نے ایجاد کیا ۔ پھر ۱۸۹۵ء میں وائرلیس ایجاد ہو گیا جو کسی تار کو واسطہ بنائے بغیر ، فضا میں پائی جانے والی ریڈیائی لہروں کے ذریعے پیغامات پہنچانے لگا ۔ ان آلات کے ذریعے پیغام رسانی کے لیے وقت کا عامل بھی ختم ہو گیا کیونکہ یہ جن لہروں پر بھیجی جاتی ہیں ، ان کے سفر کی رفتار ایک لاکھ چھیاسی ہزار میل تین لاکھ کلو میٹر فی سیکنڈ ہے جبکہ زمین کا قطر اس سے بہت کم صرف چند ہزار میل ہے ۔ وائرلیس کی ایجاد کا اصول یہ ہے کہ سورج سے نکلنے والی تین قسم کی لہروں میں سے ایک قسم برقی مقناطیسی لہریں ہیں جو ریڈیائی لہریں بھی کہلاتی ہیں جبکہ بقیہ دو لہریں روشنی اور حرارت ہیں ۔ ان لہروں کو سمجھنے کے لیے آپ پانی کی سطح پر اٹھتی رہنے والی لہروں کو تصور میں لائیں ۔ تالاب میں ڈھیلا پھینکتے ہی اس کے پانی میں خلل پیدا ہو جاتا ہے ، جس سے اس کے چاروں طرف پے در پے لہریں اٹھنے لگتی ہیں اور وہ یکے بعد دیگرے تالاب کے کناروں کی طرف پھیلنے لگتی ہیں ۔ فضا میں بھی پانی کی لہروں کی طرح کی ریڈیائی لہریں ہوتی ہیں ۔ خاموش فضا میں کسی بھی قسم کی آواز ، ان لہروں میں تالاب کے پانی کی طرح کا خلل پیدا کر دیتی ہے ۔ اس خلل کے رونما ہوتے ہی ریڈیائی لہریں اسے ایک جگہ سے دوسری جگہ پہنچا دینے کی صلاحیت رکھتی ہیں ، خواہ وہ جگہ بہت دور ہو ۔ وائرلیس جو اس اصول پر کام کرتا ہے ، اس کے ذریعے پیغام صرف بھیجا نہیں جاتا بلکہ وصول بھی کیا جاتا ہے ۔ لہذا اس کے ذریعے پیغامات کا تبادلہ کرنے کے لیے وائرلیس کے دو سیٹوں کا ہونا ضروری ہے ۔ ان میں ایک سیٹ فرض کیجیے کہ کراچی میں ہے اور دوسرا حیدرآباد میں ، دونوں سیٹوں کی بناوٹ بالکل ایک جیسی ہو گی اور دونوں ایک اصول پر کام کریں گے ۔ دونوں سیٹوں میں ایک ایک مائیکروفون ہوتا ہے ۔ وہ بجلی کے تار سے منسلک ہوتا ہے جو بیٹری سے بھی کام کر لیتا ہے ۔ تار اپنے دوسرے سرے پر ایک ٹرانسمیٹر سے منسلک ہوتا ہے ۔ ٹرانسمیٹر کے دوسرے سرے پر ایریل تک کا تار منسلک ہوتا ہے ۔ کوئی پیغام دوسرے وائرلیس سیٹ پر بھیجنے کے لیے اپنے وائرلیس سیٹ کو منہ کے قریب لا کر پیغام کے جو الفاظ منہ سے ادا کیے جاتے ہیں وہ سب سے پہلے اس کے مائیکروفون کے میں داخل ہوتے ہیں ۔ مائیکروفون سے وہ ارتعاش میں تبدیل ہو کے اندرونی تار کے ذریعے وائرلیس کے ٹرانسمیٹر میں پہنچتے ہیں ۔ وہاں سے وہ باہر نکل کر ریڈیائی لہروں کی صورت میں ہوا میں چاروں طرف پھیل جاتے ہیں ۔ حیدرآباد میں رکھے ہوئے اسی بناوٹ کے وائرلیس سیٹ میں جو ریسیور ہوتا ہے ، وہ اس آواز کو ریڈیائی لہروں کی صورت میں وصول کرتا ہے ۔ وائرلیس سیٹ کے اندر جو ایمپلیفائر ہوتا ہے ، ان لہروں کو طاقتور بنا دیتا ہے ۔ پھر وہ لہریں وائرلیس سیٹ کے لاؤڈ اسپیکر میں پہنچتی ہیں جو اسے سننے کے لائق بنا دیتا ہے ۔ مارکونی نے وائرلیس بنانے میں پہلی کامیابی ۱۸۹۵ء میں حاصل کی ۔ مگر اس وقت تک اس کے ذریعے الفاظ نہیں بلکہ صرف کھٹ کھٹ کھڑ کھڑ کی آواز بھیجنے میں کامیابی حاصل کی اور وہ بھی صرف چند گز کی دوری تک ۔ پھر اس نے ٹرانسمیٹر میں ایریل کا تار لگایا تو آواز بہت دور تک جانے لگی ۔ ایریل کی مدد سے اسی سال اس نے ڈیڑھ سو میل تک آواز پہنچا دی ۔ وائرلیس کو سب سے پہلے بحری جہازوں کے درمیان پیغام رسانی کے لیے استعمال کیا گیا ۔ یہ واقعہ ۱۸۹۷ء کا ہے ، پھر اسے زیادہ عام استعمال کی خاطر ٹیلی گرام بھیجنے کے لیے استعمال کیا گیا ۔ اس کی خاطر جگہ جگہ تار گھر قائم کیے گئے ۔ پہلا تار ۲۷ مارچ ۱۸۹۹ء کو اٹلی سے فرانس بھیجا گیا ۔ پھر وائرلیس ٹیلی گرافی کے آلات کو اور ترقی دی گئی تو یورپ سے بحرہ اوقیانوس کے اس پار امریکہ تک تار بھیجے جانے لگے ۔ اوقیانوس کے اس پار پہلا پیغام ۲۷ نومبر ۱۹۰۱ء کو بھیجا گیا ۔ تین سال بعد ۱۹۰۴ء میں ایک انگریز سائنس دان ڈاکٹر فلیمنگ نے وائرلیس کے لیے ایک والو ایجاد کیا ۔ اس میں خوبی یہ تھی کہ یہ وائرلیس سیٹ میں داخل ہونے والی ریڈیائی لہروں کو جو بہت خفیف ہوتی ہیں ، طاقتور بنا دیتا ہے ، لہذا وہ لہریں لاؤڈ اسپیکر میں پہنچ کے پہلے کے مقابلے میں زیادہ صاف سنائی دینے لگیں ۔ والو کا آگے چل کر یہ فائدہ ہوا کہ محض کھٹ کھٹ کھڑ کھڑ کی آوازوں کے علاوہ انسان کے منہ سے نکلے ہوئے الفاظ یعنی گفتگو بھی سنائی دینے لگی ۔ یہی کامیابی ریڈیو کی ایجاد کا پیش خیمہ بنی ۔ جب تک صرف کھٹ کھٹ کھڑ کھڑ وغیرہ کی آواز سنائی دیتی رہی ، اس وقت تک وائرلیس سیٹ کو صرف بحری جہازوں کے درمیان اشاراتی پیغام رسانی کے لیے یا ٹیلی گرافی وغیرہ کے لیے استعمال کیا جاتا رہا ۔ یہ ایجاد عام آدمی کے کام کی چیز نہ تھی کیونکہ اس میں انگریزی حرف سے لے کر 2 تک جدا جدا قسم کی کھٹ کھٹ کھڑ کھڑ تک تک کے اشارات مقرر کرائے گئے تھے اور بس سمندر میں خطرے میں گھرا ہوا جہاز دوسرے جہاز کو مدد کے لیے بلانے کی خاطر وائرلیس پر فرض کیجیے کہ لفظ  کا پیغام بھیجنا چاہتا تو وہ اس لفظ کے چاروں حروف کے لیے مخصوص کیے ہوئے جدا جدا کھٹ کھٹ ، کھڑکھڑ، تک تک جیسی آوازوں کے اشارے اپنے وائرلیس سے ارسال کرتا ہے ۔ وہ اشارے دوسرے جہاز کے وائرلیس پر بعینہ موصول ہو جاتے ہیں ۔ وصول کرنے والا جہاز ان اشارات سے اخذ ہونے والے حروف کو اس ترتیب سے یکجا کر کے پڑھ لیتا کہ مدد مانگی گئی ہے ۔ ریڈیو ایجاد تو بلاشبہ مارکونی نے ہی کیا مگر ریڈیائی لہروں کو دریافت کرنے والا کوئی اور تھا اس کا نام ہرٹز تھا ۔ یہ بات بھی قابل ذکر ہے کہ ہرٹز نے جن ریڈیائی لہروں کو دریافت کیا ، ان کے وجود کی پیشین گوئی ایک انگریز ماہر طبیعیات میکس ول نے محض اپنے نظریے کے زور پر کر دی تھی اور ان فوائد کی بھی پیشین گوئی کر دی تھی جو اس کی دریافت کے بعد اس سے حاصل ہوئے ۔ مختصر یہ کہ مارکونی کی ایجاد میکس ول کے نظریے اور ہرٹز کی دریافت کی مرہون منت ہے ۔ ریڈیائی مواصلات کو مارکونی کے علاوہ دوسرے بہت سے لوگوں نے بھی ترقی دی ۔ ان میں سے ایک ترقی تو والو کی ایجاد تھی جو ڈاکٹر فلیمنگ کے ہاتھوں ہوئی ۔ پھر والو سے بھی بہتر چیز ایجاد ہوئی جو ٹرانسسٹر کہلاتی ہے ۔ اسے جون ۱۹۴۸ء میں دو امریکی سائنسدانوں بارڈین اور برٹین نے ایجاد کیا ۔ یہ ہے وائرلیس اور ریڈیو کی ایجاد کی مختصر داستان ۔ آگے بڑھنے سے پہلے بہتر ہو گا کہ آپ جدید ریڈیو کے کام کرنے کے اصول کو مختصرا سمجھ لیں تاکہ ٹیلیوژن کی کارکردگی بھی آپ آسانی سے سمجھ سکیں ۔ ریڈیو اسٹیشن میں پروگرام کرنے والے کی آواز سب سے پہلے مائیکروفون میں داخل ہوتی ہے جو اس کے منہ کے آگے ہی رکھا ہوتا ہے ۔ مائیکروفون کے اندر ڈایافرام یعنی ایک پردہ ہوتا ہے جو کان کے پردے کی طرح حساس ہوتا ہے ۔ آواز ڈایافرام سے ٹکرا کر اس میں اس قسم کا ارتعاش پیدا کرتی ہے جیسا کہ کان کے پردے میں ہوتا ہے ۔ ڈایافرام کا ارتعاش مائیکروفون سے لگے ہوئے بجلی کے تاروں میں داخل ہوتا ہے ۔ وہاں داخل ہو کے یہ برقی لہروں میں تبدیل ہو جاتا ہے ۔ بجلی کا تار ایک ایمپلی فائر سے منسلک ہوتا ہے جو ان برقی لہروں کو طاقتور بنا دیتا ہے ۔ پھر وہ طاقتور برقی لہریں بجلی ہی کے تار کے ذریعے ٹرانسمیٹر میں داخل ہوتی ہیں ۔ یہاں ان کو مزید طاقتور بنایا جاتا ہے ۔ ٹرانسمیٹر سے یہ برقی لہریں ریڈیائی لہریں بن کے ایریل کے تار میں پہنچائی جاتی ہیں ۔ ایریل کا تار بہت اونچے اونچے کھمبوں پر تنا ہوتا ہے ۔ اس تار کے ذریعے ریڈیائی لہریں فضا میں منتشر کی جاتی ہیں ، جہاں سے وہ چاروں طرف دنیا بھر میں پھیل جاتی ہیں ۔ یہ لہریں صوتی اشارے ( ساؤنڈ سگنلز سے ) بھی کہلاتی ہیں ۔ راستے میں جہاں جہاں ریڈیو ہوتے ہیں ، وہ ان صوتی اشاروں کو پکڑ لیتے ہیں ۔ انھیں پکڑنے کے لیے ریڈیو کے اندر رسیور ہوتا ہے ۔ صوتی اشارے ریڈیو کے والو میں داخل ہو کے آواز بن جاتے ہیں ۔ یہ آواز اس وقت اتنی کمزور ہوتی ہے کہ صاف سنائی دینے کے لائق نہیں ہوتی ۔ لہذا ریڈیو کے اندر ہی ایک لاؤڈ اسپیکر نصب ہوتا ہے ۔ والو سے نکلنے والی آواز لاؤڈ اسپیکر میں داخل ہوتی ہے ۔ اس کے اندر بھی مائیکروفون کی طرح کا ڈایافرام ہوتا ہے ، جس میں آواز کی لہروں سے ارتعاش پیدا ہوتا ہے اور آواز صاف سنائی دینے لگتی ہے ۔ جدید ریڈیو میں والو کی جگہ ٹرانسسٹر ہوتا ہے کیونکہ اس کی کارکردگی والو سے بہت بہتر ہوتی ہے ۔ ریڈیو کی ایجاد سے طرح طرح کے جو فائدے حاصل ہوئے ان میں سے ایک یہ بھی ہے کہ طیارے اپنی منزل مقصود پر پہنچنے کے لیے ریڈیائی لہروں سے رہبری حاصل کرتے ہیں ۔ طیارے کی منزل جس سمت میں ہوتی ہے ، اس سمت میں وہ پرواز کے دوران میں ریڈیائی لہریں پیدا کرنے لگتا ہے ۔ اس سے ہوائی جہاز کی آخری منزل تک ایک ہوائی سڑک بن جاتی ہے ۔ جو اپنی منزل ( ائیر پورٹ ) تک پہنچنے میں اس کے لیے رہبر کا کام دیتی ہے ۔ ہوائی اڈوں پر لگے ہوئے راڈار بھی ریڈیائی لہروں کی مدد سے آنے اور جانے والے جہازوں کا علم حاصل کرتے ہیں ۔ مواصلات کے لیے ریڈیو سے بھی زیادہ کارآمد ایجاد ٹیلیوژن ہے ۔ اسے جان بیئرڈ نامی ایک انگریز نے ایجاد کیا ۔ ٹیلیوژن بالکل ریڈیو کے اصول پر کام کرتا ہے ۔ اس میں بھی آواز کی لہریں صوتی اشاروں کی صورت میں ریڈیائی لہروں کے ذریعے فضا میں بکھیری جاتی ہیں ۔ اس میں ایک اضافہ یہ ہے کہ آواز کے ساتھ تصویر بھی ارسال کی جاتی ہے ۔ تصویر میں صوتی اشاروں کی طرح اشاروں کی شکل میں تبدیل کر کے فضا میں بکھیری جاتی ہیں ۔ جو بصری اشارے ویڈ یو سگنلز کہلاتی ہیں ۔ راستے میں جہاں جہاں ٹیلیوژن سیٹ ہوتے ہیں وہ صوتی اشاروں کے ساتھ ساتھ بصری اشاروں کو بھی وصول کر لیتے ہیں پھر انھیں روشنی کی لہروں میں تبدیل کرنے کے بعد تصویر کی لہروں میں تبدیل کر کے ٹیلیوژن کی اسکرین پر دکھاتے ہیں ۔ اس پورے کام کے لیے ٹیلیوژن کے علاوہ کیمرے کی بھی ضرورت ہوتی ہے ۔ ٹیلی وژن دیکھنے والے کے گھر میں ہوتا ہے جبکہ ٹیلیوژن کیمرہ ٹیلیوژن اسٹیشن میں ہوتا ہے ۔ ٹیلیوژن کیمرے میں فلم کی ریل یا ٹیپ نہیں ہوتا کیونکہ وہ فلم بنانے یا ٹیپ کرنے کا کام نہیں کرتا بلکہ تصویروں کو برقی لہروں میں تبدیل کرنے کا کام کرتا ہے۔ برقی لہروں کو بجلی کے تاروں کے ذریعے ٹیلیوژن اسٹیشن سے باہر پہنچا کر ایریل کے ذریعے فضا میں بصری اشاروں کی صورت میں بکھیر دیتا ہے ۔ جہاں جہاں ٹیلیوژن ہوتا ہے ، وہ اپنے ریسیور کے ذریعے ان بصری اشاروں کو وصول کرتا ہے ، ان کو طاقتور بناتا ہے ، پھر ان اشاروں کو روشنی کی لہروں میں بدل دیتا ہے ۔ روشنی کی لہریں تصویروں کی شکل میں تبدیل کی جاتی ہیں ۔ ادھر صوتی اشارے ٹیلیوژن کے ریسیور میں ریڈیو کے اصول پر پہنچتے ہیں ، پھر بیک وقت تصویریں سکرین پر اور آوازیں ٹیلیوژن کے لاؤڈ سپیکر کے ذریعے دکھائی اور سنائی دیتی ہیں ۔ ٹیلیفون ، ریڈیو اور ٹیلیوژن سے بھی زیادہ پرانی ایجاد ہے ۔ یہ بھی مواصلات کا نہایت اہم ذریعہ ہے ۔ اسے ریڈیو اور ٹیلیوژن پر دو باتوں میں سبقت حاصل ہے ۔ اس کے ذریعے دو طرفہ پیغام رسانی ہوتی ہے اور وہ نجی ضرورتوں میں بھی کام آتا ہے ۔ گذشتہ برسوں میں اسے کئی طریقوں پر بہتر بنایا گیا ۔ پہلے یہ آپریٹر کا محتاج تھا مگر اب اس میں ڈائل لگا کے اسے خود کار بنا دیا گیا ہے ۔ ڈائریکٹ ڈائیلنگ کر کے اب دوسرے شہروں ، دوسرے ملکوں اور دوسرے براعظموں سے بھی گفتگو کی جانے لگی ہے ۔ دوسرے ملکوں اور براعظموں سے زیادہ آسانی کے ساتھ ٹیلیفونی رابطہ قائم کرنے کے لیے گذشتہ برسوں میں مائیکرو ویو لنکس سے اور مصنوعی سیارے کام میں لائے گئے ہیں ۔ ٹیلیفون سیٹ کے ساتھ کارڈلیس کے سیٹ کا اضافہ بھی ٹیلیفون کی سہولت میں ایک اہم اضافہ ہے ۔ ۱۹۸۴ء میں موبائل ٹیلیفون ایجاد ہو گیا جسے کارفون بھی کہا جاتا ہے ۔ اس سے کار میں سفر کے دوران بھی نمبر ملا کے بات کی جا سکتی ہے ۔ اسے کارڈلیس کی ترقی یافتہ شکل کہنا چاہیے کیونکہ یہ بھی ٹیلیفون اور وائرلیس کا امتزاج ہے ۔ ٹیلیفون میں مزید تبدیلیاں لانے پر کام ہو رہا ہے ۔ موجودہ کوششیں دو اصولوں پر مبنی ہیں : ایک یہ کہ پیغام رسانی کے لیے تانبے کی تاروں کی بجائے بصری ریشے استعمال کیے جائیں اور دوسرا یہ کہ پیغامات کو برقی لہروں میں تبدیل کرنے کے بجائے لیزر کی شعاعوں میں تبدیل کر دیا جائے ۔ اس کا فائدہ یہ ہو گا کہ ایک ریشہ کئی کئی ہزار ٹیلیفون تاروں کا بدل ہو گا ۔ اس وقت دو شہروں کے درمیان ایک تار پر ایک وقت میں صرف دو آدمی گفتگو کر سکتے ہیں ۔ بصری ریشوں اور لیزر شعاعوں کے ذریعے ایک تار ( بصری ریشے ) پر جدا جدا نمبروں سے ایک وقت میں کئی ہزار آدمی گفتگو کر سکیں گے ۔ اس سے وقت کی بہت بچت ہو گی ۔ بصری ریشہ جو ۱۹۶۰ء کی ایجاد ہے ، بال کی طرح باریک ریشہ ہے مگر بہت مضبوط ہوتا ہے ۔ کمپیوٹر جو بظاہر حساب کتاب کی مشین ہے ، ایک مواصلاتی مشین بھی ہے کیونکہ اس کے ذریعے حساب کتاب یا کسی اور قسم کی معلومات پل بھر میں دور سے دور تک پہنچائی جا سکتی ہیں ۔ اپنی میکانیت کے لحاظ سے یہ مشین وائرلیس آلات کی توسیع ہے کیونکہ اس میں بھی پیغامات کو برقی لہروں کی شکل میں تبدیل کر کے بھیجا جاتا ہے ۔ فرق اس بات میں ہے کہ اس کے ذریعے پیغامات آواز کی شکل میں نہیں بلکہ تحریر کی شکل میں بھیجے جاتے ہیں ۔ کمپیوٹر کے کام کرنے کا اصول یہ ہے کہ کمپیوٹر سے پوچھا جانے والا سوال ، جواب حاصل کرنے کی خاطر کمپیوٹر کے ایک حصے ان پٹ سے میں ٹائپ کرنے کے طریقے پر تحریری شکل میں ڈال دیا جاتا ہے ۔ ان پٹ میں داخل ہونے کے بعد وہ سوال بجلی کی لہروں میں تبدیل ہو جاتا ہے ۔ لہروں کی صورت میں یہ کمپیوٹر کے پروسیسنگ کے یونٹ میں پہنچتا ہے ۔ یہ وہاں سوراخ دار مقناطیسی فیتے کے ذریعے پہنچتا ہے ۔ پروسیسنگ یونٹ میں کئی حصے ہوتے ہیں جن میں سے ایک اس کی میموری ہے ۔ سوال سب سے پہلے وہاں پہنچتا ہے ۔ میموری اسے پروسیسنگ یونٹ کے حسابی یونٹ میں بھیجتا ہے ۔ وہاں اس کا جواب تیار ہوتا ہے اور پھر وہ کمپیوٹر کے آؤٹ پٹ پر نمودار ہوتا ہے ۔ آؤٹ پٹ سے اسے مقناطیسی فیتے پر یا مشین کے سکرین پر یا کاغذ کے ورق پر حاصل کیا جا سکتا ہے ۔ ٹیلیفیکس جسے مختصرا فیکس کہا جاتا ہے ، مواصلات کا وہ نظام ہے جو کسی بھیجنے والے کے خط کی فوٹو کاپی تیار کر کے چند منٹوں میں پانے والے کے ہاتھ میں پہنچا دیتا ہے ۔ اس مشین کو ٹیلی پرنٹر یا ٹیلی گرام پر یہ فوقیت حاصل ہے کہ یہ بھیجنے والے کے خط کو اس کی اپنی تحریر میں جوں کا توں پہنچاتی ہے جبکہ ٹیلی گرام اور ٹیلی پرنٹر بھیجنے والے کی تحریر کو اپنی ٹیلی پرنٹر مشین کے ٹائپ رائٹر پر ٹائپ کر کے پہنچاتے ہیں ۔ اس کا ایک فائدہ یہ بھی ہے کہ اگر خط پانے والا خط بھیجنے والے کی تحریر کو پہچانتا ہے تو خط دیکھ کر وہ حتمی رائے قائم کر سکتا ہے کہ یہ خط اصلی ہے یا جعلی ۔ ٹیلی فیکس کی مشین جسامت میں فوٹو کاپی کی مشین کے برابر ہوتی ہے ۔ اس کے ذریعے پیغام رسانی کے لیے دو مشینیں ہونی چاہیں ، ایک بھیجنے والے کے پاس اور دوسری پانے والے کے پاس بھیجنے والا جس خط کو بھیجنا چاہتا ہے اسے وہ فیکس کی مشین میں داخل کر کے پانے والے کی مشین کا نمبر ملاتا ہے ۔ پھر وہ خط آہستہ آہستہ مشین کے اندر داخل ہوتا چلا جاتا ہے ۔ اس کے حروف پہلے روشنی کی لہروں میں تبدیل ہوتے ہیں پھر روشنی کی لہریں بجلی کی لہروں میں تبدیل ہو کے فضا میں بکھر جاتی ہیں اور ریڈیائی لہروں کے ذریعے اشارات ( سگنلز ) کی شکل میں دوسری مشین ، تک خواہ وہ ہزاروں کلو میٹر دور رکھی ہو پہنچ جاتی ہیں ۔ خط کے حروف کو روشنی کی لہروں میں تبدیل کرنے کے لیے بھیجے جانے والی فیکس مشین کے اندر ایک فلوریسنٹ بلب ہوتا ہے جس سے بہت تیز روشنی نکلتی ہے ۔ یہ روشنی جب خط پر پڑتی ہے تو اس کے حروف منعکس ہو کر اس مشین کے اندر لگے ہوئے لائٹ سینسر پر پڑتے ہیں ۔ لائٹ سنسر ان حروف کو برقی لہروں میں تبدیل کر دیتے ہیں ۔ یہ اشارات وہاں سے ایمپلی فائر میں پہنچتے ہیں جو ان لہروں کو طاقتور بنا کر فضا میں بکھیر دیتا ہے ۔ ادھر وصول کرنے والی فیکس مشین میں بھی ایک ایمپلی فائر اور ایک سینسر ہوتا ہے ، جو بجلی کے اشارات کو طاقتور بنا کے اور پھر انھیں روشنی کی لہروں میں تبدیل کر کے اسے کاغذ کے ایک سادہ ورق پر سطر بہ سطر تحریر کی صورت میں بعینہ اتارتا چلا جاتا ہے ۔ نقل اتارنے والا یہ کاغذ خاص قسم کا ہوتا ہے اور تھریل پیپر کہلاتا ہے ۔ فوٹو کاپی کا ورق آہستہ آہستہ مشین کے باہر آ جاتا ہے ۔ مواصلات کے مذکورہ بالا جدید ذرائع کا مطالعہ کرنے کے بعد آپ کو اندازہ ہو گیا ہو گا کہ پہلے زمانے میں بھیجنے والے کا پیغام بھی صرف تحریر کی صورت میں یا قاصد کی زبانی پہنچا کرتا تھا ، مگر جدید زمانے میں اب وہ ان دونوں طریقوں کے علاوہ خود اپنی زبان میں اور اپنی تحریر میں بھی پہنچنے لگا ہے ۔ علاوہ ازیں پہلے ان کاموں میں وقت لگتا تھا مگر اب وقت بالکل نہیں لگتا ۔ مستقبل قریب اس سے بھی بڑی خوشخبری کی بشارت دے رہا ہے کہ اکیسویں صدی کے آتے آتے مواصلات پر پیغام بھیجنے والے کی تصویریں بھی دکھائی دینے لگیں گی ۔ وہ اسی وقت کمپیوٹر میں محفوظ بھی کر لی جائیں گی اور ایک تار پر ایک وقت میں دو کے بجائے ہزاروں آدمی پیغام رسانی کر سکیں گے ۔ الحمد اللہ یہ سب کچھ اب ہو رہا ہے","مواصلات شروع سے انسان کی ایک ضرورت رہی ہے ۔ پہلے اس کام کے لیے خط دے کر قاصد بھیجے جاتے تھے ، پھر گھڑسوار دوڑائے جانے لگے ۔ مسلمان حکمرانوں نے اپنے زمانے میں گھڑسواری کے ذریعے مواصلات کے نظام کو بہت ترقی دی تھی ۔ اس کے لیے ایک جداگانہ محکمہ قائم کر دیا تھا جو دیوان البرید کہلاتا تھا ۔ ہندوستان کے مغل فرماں روا جہانگیر نے بھی اس کام کے لیے کبوتر پال رکھے تھے ۔ گذشتہ صدی میں موٹر اور ریل ایجاد ہو گئی ۔ اس کے بعد ڈاک بھی اس کے ذریعے بھیجی جانے لگی ۔ انھی برسوں میں ایک ایسا آلہ ایجاد ہو گیا جس نے موٹر اور ریل کی محتاجی ختم کر دی کیونکہ اس آلے کے ذریعے دور دور تک پیغام رسانی کی جانے لگی ۔ وہ آلہ ٹیلی گرافی کا تھا ۔ جسے ۱۸۳۸ء میں فنلے مورس نے ایجاد کیا ۔ پھر ۱۸۹۵ء میں وائرلیس ایجاد ہو گیا جو کسی تار کو واسطہ بنائے بغیر ، فضا میں پائی جانے والی ریڈیائی لہروں کے ذریعے پیغامات پہنچانے لگا ۔ مارکونی نے وائرلیس بنانے میں پہلی کامیابی ۱۸۹۵ء میں حاصل کی ۔ وائرلیس کو سب سے پہلے بحری جہازوں کے درمیان پیغام رسانی کے لیے استعمال کیا گیا ۔ یہ واقعہ ۱۸۹۷ء کا ہے ، پھر اسے زیادہ عام استعمال کی خاطر ٹیلی گرام بھیجنے کے لیے استعمال کیا گیا ۔ پہلا تار ۲۷ مارچ ۱۸۹۹ء کو اٹلی سے فرانس بھیجا گیا ۔ اوقیانوس کے اس پار پہلا پیغام ۲۷ نومبر ۱۹۰۱ء کو بھیجا گیا ۔ تین سال بعد ۱۹۰۴ء میں ایک انگریز سائنس دان ڈاکٹر فلیمنگ نے وائرلیس کے لیے ایک والو ایجاد کیا ۔ والو کا آگے چل کر یہ فائدہ ہوا کہ محض کھٹ کھٹ کھڑ کھڑ کی آوازوں کے علاوہ انسان کے منہ سے نکلے ہوئے الفاظ یعنی گفتگو بھی سنائی دینے لگی ۔ پھر والو سے بھی بہتر چیز ایجاد ہوئی جو ٹرانسسٹر کہلاتی ہے ۔ اسے جون ۱۹۴۸ء میں دو امریکی سائنسدانوں بارڈین اور برٹین نے ایجاد کیا ۔ مواصلات کے لیے ریڈیو سے بھی زیادہ کارآمد ایجاد ٹیلیوژن ہے ۔ ۱۹۸۴ء میں موبائل ٹیلیفون ایجاد ہو گیا جسے کارفون بھی کہا جاتا ہے ۔ اس کا فائدہ یہ ہو گا کہ ایک ریشہ کئی کئی ہزار ٹیلیفون تاروں کا بدل ہو گا ۔ بصری ریشہ جو ۱۹۶۰ء کی ایجاد ہے ، بال کی طرح باریک ریشہ ہے مگر بہت مضبوط ہوتا ہے ۔ کمپیوٹر جو بظاہر حساب کتاب کی مشین ہے ، ایک مواصلاتی مشین بھی ہے کیونکہ اس کے ذریعے حساب کتاب یا کسی اور قسم کی معلومات پل بھر میں دور سے دور تک پہنچائی جا سکتی ہیں ۔ ٹیلیفیکس جسے مختصرا فیکس کہا جاتا ہے ، مواصلات کا وہ نظام ہے جو کسی بھیجنے والے کے خط کی فوٹو کاپی تیار کر کے چند منٹوں میں پانے والے کے ہاتھ میں پہنچا دیتا ہے ۔ مستقبل قریب اس سے بھی بڑی خوشخبری کی بشارت دے رہا ہے کہ اکیسویں صدی کے آتے آتے مواصلات پر پیغام بھیجنے والے کی تصویریں بھی دکھائی دینے لگیں گی ۔ وہ اسی وقت کمپیوٹر میں محفوظ بھی کر لی جائیں گی اور ایک تار پر ایک وقت میں دو کے بجائے ہزاروں آدمی پیغام رسانی کر سکیں گے ۔ الحمد اللہ یہ سب کچھ اب ہو رہا ہے "
مولوی نذیر احمد دہلوی,"میں نے مولوی نذیر احمد کو صرف پانچ برس کی عمر میں آخری بار دیکھا ۔ اس سے پہلے دیکھا تو ضرور ہو گا مگر مجھے بالکل یاد نہیں ۔ مجھے اتنا یاد ہے کہ ہم تین بھائی ابا کے ساتھ حیدرآباد دکن سے دلی آئے تھے تو کھاری باؤلی کے مکان میں گئے تھے ۔ ڈیوڑھی کے آگے صحن میں سے گزر کر پیش دالان میں گئے ۔ یہاں دو تین آدمی بیٹھے کچھ لکھ رہے تھے ۔ پچھلے دالان کے دروں میں کواڑوں کی جوڑیاں چڑھی ہوئی تھیں جن کے اوپر رنگ بہ رنگ شیشوں کے بستے بنے ہوئے تھے ۔ یہ تین دروازے تھے ، جن میں دو کھلے ہوئے تھے اور ایک دائیں جانب کا بند تھا ۔ اس کمرے نما دالان میں ہم ابا کے ساتھ داخل ہوئے تو سامنے پلنگ پر ایک بڑے میاں دکھائی دیے ۔ ان کی سفید ڈاڑھی اور کنٹوپ صرف یاد ہے ۔ ابا جلدی سے آگے بڑھ کر ان سے لپٹ کر رونے لگے اور ہم حیران کھڑے رہے ۔ جب ان کے دل کی بھڑاس نکل گئی تو ہمیں حکم ہوا کہ دادا ابا کو سلام کرو ۔ ہم نے سلام کیا ، انھوں نے پیار کیا ۔ ایک ایک اشرفی سب کو دی اور ہم کمرے کے اندھیرے سے گھبرا کر باہر نکل آئے اور کھیل کود میں لگ گئے ، اس کے بعد انھیں پھر دیکھنا نصیب نہیں ہوا ۔ مولوی نذیر احمد کو زمانہ سازی بالکل نہیں آتی تھی ۔ سچی بات کہنے میں انھیں باک نہ ہوتا تھا ۔ حیدرآباد دکن میں بڑے بڑے عہدوں پر مامور ہوئے مگر خوش کسی کو نہ کر سکے ۔ اسی وجہ سے زیادہ عرصے تک وہاں نہ رہ سکے اور پنشن لے کر دلی چلے آئے ۔ ان کے لیے غیور جنگ کا خطاب تجویز ہوا تھا ، مگر انھوں نے قبول نہیں کیا ۔ نواب افتخار علی خاں والی ریاست جاورہ کے بھائی نواب سرفراز علی خاں مرحوم بہت بیمار تھے ۔ ان کے لیے طبیبوں کی کیا کمی تھی ؟ دنیا بھر کے علاج کرائے مگر شفا نہ ہوئی ۔ ایک دن انھوں نے مولوی نذیر احمد کو خواب میں دیکھا کہ ان سے کہ رہے ہیں : ہمارے قرآن کا ترجمہ چھپوا لو ، اچھے ہو جاؤ گے ۔ نواب صاحب نے میرے والد کو دلی خط لکھا اور اس خواب کی روداد بیان کر کے ترجمہ شائع کرنے کی اجازت مانگی ۔ والد صاحب نے اجازت دے دی اور صرف ترجمۂ قرآن دو بڑی خوبصورت جلدوں میں ریاست جاورہ کے چھاپہ خانے سے شائع ہوا ۔ خدا کی شان کہ نواب صاحب بالکل تندرست ہو گئے اور جب اس واقعے کے کوئی بیسں سال بعد میں ان سے ملا تو سترے بہترے ہو چکے تھے ۔ مولوی احمد حسن صاحب احسن التفاسیر ، مولوی نذیر احمد کے خویش تھے ۔ ایک دن مولوی نذیر احمد کے ہاں بیٹھے ہوئے تھے ۔ مولوی احمد حسن نے دیکھا کہ ڈپٹی صاحب کی کہنیاں بہت میلی ہو رہی ہیں اور ان پر میل کی ایک تہ چڑھی ہوئی ہے ۔ مولوی صاحب سے نہ رہا گیا ، بولے : اگر آپ اجازت دیں تو جھانوے سے آپ کی کہنیاں ذرا صاف کردوں ۔ ڈپٹی صاحب نے اپنی کہنیوں کی طرف دیکھا اور ہنس کر کہنے لگے : میاں احمد حسن ! یہ میل نہیں ہے۔ میں جب بجنور سے آ کر پنجابی کٹڑے کی مسجد میں طالب علم بنا تھا تو رات رات بھر مسجد کے فرش پر کہنیاں لگائے پڑھا کرتا تھا ۔ پہلے ان کہنیوں میں زخم پڑے اور پھر گٹے پڑ گئے ۔ اور دیکھ لو ، اگر تم انھیں صاف کر سکتے ہو تو صاف کر دو ۔ اس کے بعد اپنا وہ زمانہ یاد کر کے آبدیدہ ہو گئے اور مولوی احمد حسن بھی رونے لگے ۔ مولوی صاحب بڑے فخر سے اپنے بچپن کے مصائب بیان کرتے تھے ۔ جس مسجد میں ٹھہرے تھے اس کا ملا بڑا بدمزاج اور بےرحم تھا ۔ کڑکڑاتے جاڑوں میں ایک ٹاٹ کی صف میں یہ لپٹ جاتے اور ایک میں ان کے بھائی ۔ سات آٹھ سال کے بچے کی بساط ہی کیا ؟ علی الصباح اگر آنکھ نہ کھلتی تو مسجد کا ملا ایک لات رسید کرتا اور یہ لڑھکتے چلے جاتے اور صف بھی بچھ جاتی ۔ اس زمانے کے طالب علموں کی طرح انھیں بھی محلے کے گھروں سے روٹی مانگ کر لانی پڑتی تھی ۔ دن اور گھر بندھے ہوئے تھے ۔ انھی گھروں میں سے ایک گھر مولوی عبدالقادر صاحب کا بھی تھا ۔ روٹی کے سلسلے میں جب ان کے ہاں آنا جانا ہو گیا تو نذیر احمد سے اوپر کے کام بھی لیے جانے لگے ۔ مثلاً بازار سے سودا سلف لانا ، مسالا پیسنا ، لڑکی کو بہلانا ۔ لڑکی بڑی ضدن تھی ۔ ان کا کولھا توڑتی اور انھیں مارتی پیٹتی رہتی ۔ ایک دفعہ مسالا پیستے میں مرچوں کا بھرا ہوا ڈبا چھین کر ان کے ہاتھ کچل ڈالے ۔ قدرت کی ستم ظریفی دیکھیے کہ یہی لڑکی آگے چل کر مولانا کی بیوی بنی ۔ مولوی نذیر احمد بڑے غیور آدمی تھے ۔ سسرال والے خاصے مرفہ الحال تھے مگر انھوں نے اسے گوارا نہ کیا کہ سسرال والوں کے ٹکڑوں پر پڑ رہیں ۔ جب ان کی شادی ہوئی تو غالباً پندرہ روپے کے ملازم تھے ۔ اس میں الگ ایک کھنڈلا لے کر رہے تھے ۔ میں نے بڑی بوڑھیوں سے سنا ہے کہ ان کے گھر میں صرف ایک ٹوٹی ہوئی جوتی تھی ۔ کبھی بیوی ان لیتروں کو بلگا لیتیں کبھی میاں ۔ دلی کالج سے فارغ التحصیل ہونے کے بعد انھیں کوئی سرکاری ملازمت نہیں ملی تو سخت برہم ہوئے ۔ پرنسپل سے جا کر ایک دن بولے مجھے سرکاری ملازمت اگر نہیں دی گئی تو آپلوں کی ڈنڈی کھولوں گا اور اس پر دلی کالج کی سند لگا دوں گا مگر اس کی نوبت نہیں آئی اور انھیں ملازمت مل گئی ۔ مولوی عنایت اللہ مرحوم فرماتے تھے کہ جب ہم لاہور سے دلی واپس آ رہے تھے تو ایک ہی ڈبے میں سب سوار تھے ۔ سر سید احمد خاں نے کسی بات کے سلسلے میں کہا : مولوی صاحب ! میں اس لائق بھی نہیں ہوں کہ آپ کے جوتے کے تسمے باندھوں ۔ مولوی نذیر احمد کھڑے ہوئے اور تعظیماً تین آداب بجا لائے ۔ سر سید احمد خاں عمر میں مولوی نذیر احمد سے میں بائیس سال بڑے تھے اور عوام کے علاوہ انگریزی حکام میں بھی بہت معزز تھے ۔ مولوی نذیر احمد بھی ان کی بڑی عزت کرتے اور دامے درمے ، قدمے سخنے ان کی مدد کرتے ۔ ایک دفعہ علی گڑھ کالج میں ایک ہندو محاسب نے لاکھوں روپے کا غبن کیا اور کالج جاری رکھنا محال ہو گیا ۔ اس خبر کو سن کر مولوی نذیر احمد دلی سے علی گڑھ پہنچے اور ہر طرح کی ڈھارس بندھائی ۔ بولے اگر روپے کی ضرورت ہو تو یہ روپیا اس وقت موجود ہے ، لے لو اور بھی دوں گا اور اگر کسی خدمت کی ضرورت ہو تو میں حاضر ہوں ۔ سر سید اس خلوص سے بےحد متاثر ہوئے ۔ مولوی نذیر احمد علی گڑھ کے لیے چندہ اگاہنے کے سلسلے میں بہت کارآمد آدمی تھے ، اس لیے جہاں تک ممکن ہوتا سر سید انھیں اپنے دوروں میں ساتھ رکھتے اور ان سے تقریریں کراتے ۔ نذیر احمد کی قوت تقریر کے متعلق کہا جاتا تھا کہ انگلستان کا مشہور مقرر برک بھی اُن سے زیادہ موثر تقریر نہیں کر سکتا تھا ۔ اب بھی اگلے وقتوں کے لوگ ، جنھوں نے مولوی صاحب کے لیکچر سنے ہیں ، کہتے ہیں کہ یا تو ہم نے ڈپٹی صاحب کو دیکھا یا اب اخیر میں بہادر یار جنگ مرحوم کو دیکھا کہ سامعین پر جادو سا کر دیتے اور جو کام ان سے چاہتے لے لیتے ۔ جب چاہا انھیں ہنسا دیا اور جب چاہا ان کی جیبیں خالی کرا لیں اور عورتوں کے زیور تک اتروا لیا کرتے تھے ۔ مولوی نذیر احمد عربی میں غیرمعمولی استعداد رکھتے تھے ۔ کئی کئی سال سے لوگوں کا ان پر تقاضا تھا کہ قرآن مجید کا ترجمہ کرو مگر وہ پس و پیش کرتے اور کہتے کہ یہ کام ان لوگوں کا ہے جو خدمت دین میں اپنی ساری ساری عمر صرف کر چکے ہیں مگر جب پنشن لے کر وہ دلی آ گئے تو تیسیر کا ترجمہ شروع کیا اور اس سلسلے میں اکثر آیات قرآنی کا ترجمہ بھی کرنا پڑا ۔ اس سے انھیں اندازہ ہوا کہ یہ کام اتنا دشوار نہیں ہے جتنی کہ طبیعت میں ہچکچاہٹ ہے ۔ چنانچہ کئی مولویوں اور عالموں کے مشوروں سے انھوں نے قرآن مجید کا ترجمہ کرنا شروع کیا ۔ ایک ایک لفظ پر ردوقدح ہوتی اور بالآخر ایک رائے ہو کر ترجمہ لکھ لیا جاتا ۔ ترجمہ مکمل ہونے کے بعد بھی ایک نابینا جید عالم کو پڑھ کر سنایا گیا اور ایک اور عالم کو نظر ثانی کے لیے باہر بھیجا گیا ۔ جب کاپیوں کی تصحیح ہوئی اور پروف دیکھے گئے ، تب بھی ان میں ترمیم کی گئی اور جب تک اس کی طرف سے پورا پورا اطمینان نہیں ہو گیا ، اسے شایع نہیں کیا گیا ۔ اس میں ڈھائی سال لگ گئے مگر ترجمہ بھی ایسا شستہ و رفتہ اور بامحاورہ ہوا کہ اب پچھلے پچاس برس میں کوئی اور ترجمہ اس سے بہتر شایع نہیں ہو سکا ۔ خود مولوی صاحب کو اپنی تمام کتابوں میں ترجمتہ القرآن ہی پسند تھا اور وہ فرماتے تھے کہ میں نے اور سب کتابیں دوسروں کے لیے لکھی ہیں اور یہ ترجمہ اپنے لیے کیا ہے کہ یہی میرا توشہ آخرت ہے ۔","میں نے مولوی نذیر احمد کو صرف پانچ برس کی عمر میں آخری بار دیکھا ۔ ان کی سفید ڈاڑھی اور کنٹوپ صرف یاد ہے ۔ ابا جلدی سے آگے بڑھ کر ان سے لپٹ کر رونے لگے اور ہم حیران کھڑے رہے ۔ جب ان کے دل کی بھڑاس نکل گئی تو ہمیں حکم ہوا کہ دادا ابا کو سلام کرو ۔ ہم نے سلام کیا ، انھوں نے پیار کیا ۔ نواب افتخار علی خاں والی ریاست جاورہ کے بھائی نواب سرفراز علی خاں مرحوم بہت بیمار تھے ۔ دنیا بھر کے علاج کرائے مگر شفا نہ ہوئی ۔ ایک دن انھوں نے مولوی نذیر احمد کو خواب میں دیکھا کہ ان سے کہ رہے ہیں : ہمارے قرآن کا ترجمہ چھپوا لو ، اچھے ہو جاؤ گے ۔ خدا کی شان کہ نواب صاحب بالکل تندرست ہو گئے اور جب اس واقعے کے کوئی بیسں سال بعد میں ان سے ملا تو سترے بہترے ہو چکے تھے ۔ مولوی احمد حسن صاحب احسن التفاسیر ، مولوی نذیر احمد کے خویش تھے ۔ مولوی احمد حسن نے دیکھا کہ ڈپٹی صاحب کی کہنیاں بہت میلی ہو رہی ہیں اور ان پر میل کی ایک تہ چڑھی ہوئی ہے ۔ ڈپٹی صاحب نے اپنی کہنیوں کی طرف دیکھا اور ہنس کر کہنے لگے : میاں احمد حسن ! یہ میل نہیں ہے۔ میں جب بجنور سے آ کر پنجابی کٹڑے کی مسجد میں طالب علم بنا تھا تو رات رات بھر مسجد کے فرش پر کہنیاں لگائے پڑھا کرتا تھا ۔ پہلے ان کہنیوں میں زخم پڑے اور پھر گٹے پڑ گئے ۔ جس مسجد میں ٹھہرے تھے اس کا ملا بڑا بدمزاج اور بےرحم تھا ۔ اس زمانے کے طالب علموں کی طرح انھیں بھی محلے کے گھروں سے روٹی مانگ کر لانی پڑتی تھی ۔ انھی گھروں میں سے ایک گھر مولوی عبدالقادر صاحب کا بھی تھا ۔ روٹی کے سلسلے میں جب ان کے ہاں آنا جانا ہو گیا تو نذیر احمد سے اوپر کے کام بھی لیے جانے لگے ۔ لڑکی بڑی ضدن تھی ۔ ان کا کولھا توڑتی اور انھیں مارتی پیٹتی رہتی ۔ قدرت کی ستم ظریفی دیکھیے کہ یہی لڑکی آگے چل کر مولانا کی بیوی بنی ۔ مولوی عنایت اللہ مرحوم فرماتے تھے کہ جب ہم لاہور سے دلی واپس آ رہے تھے تو ایک ہی ڈبے میں سب سوار تھے ۔ سر سید احمد خاں نے کسی بات کے سلسلے میں کہا : مولوی صاحب ! میں اس لائق بھی نہیں ہوں کہ آپ کے جوتے کے تسمے باندھوں ۔ ایک دفعہ علی گڑھ کالج میں ایک ہندو محاسب نے لاکھوں روپے کا غبن کیا اور کالج جاری رکھنا محال ہو گیا ۔ اس خبر کو سن کر مولوی نذیر احمد دلی سے علی گڑھ پہنچے اور ہر طرح کی ڈھارس بندھائی ۔ خود مولوی صاحب کو اپنی تمام کتابوں میں ترجمتہ القرآن ہی پسند تھا اور وہ فرماتے تھے کہ میں نے اور سب کتابیں دوسروں کے لیے لکھی ہیں اور یہ ترجمہ اپنے لیے کیا ہے کہ یہی میرا توشہ آخرت ہے ۔"
ایک سفرنامہ جو کہیں کا بھی نہیں ہے,"ہم نے سفرنامے بہت لکھے ہیں ۔ چین و ماچین کے سفرنامے ، ایران و توران لے کے سفرنامے ، ان جگہوں کے سفرنامے جہاں ، ہم نہیں گئے اور ان وارداتوں کا چشم دید احوال جو ہم نے نہیں دیکھیں ۔ انسانوں کو اللہ تعالٰی نے ٹانگیں بےشک دی ہیں لیکن دماغ بھی تو دیا ہے جس کی اہمیت ٹانگوں کے برابر نہ ہو بہرحال ہے تو ۔ آج کا سفرنامہ ہے تو سفرنامہ لیکن اگر کوئی پوچھے کہ کہاں کا ہے تو بتا بھی نہ سکیں ۔ آج صبح ہم کابل کے لیے چلے تھے لیکن رات ہو گئی ہے اور کابل پہنچے نہیں ہیں ۔ پہلے راولپنڈی میں لیٹ ہوئے ، پھر پشاور سے چلنے میں تعویق ہوئی ۔ آخر چلے ۔ پائلٹ نے بتایا کہ آپ کے نیچے اس وقت درہ خیبر ہے ۔ پھر کہا ، یہ داہنی طرف کو جلال آباد کا قصبہ ہے اور ٹیڑھی میڑھی جوئے کم آب دریائے کابل کہلاتا ہے ۔ اب آپ حکومت افغانستان کے وہ فارم بھر دیجیے جن میں وطنیت قومیت وغیرہ لکھنی ہوتی ہے اور اب صاحبان ! ( پائلٹ نے کھنکار کر کہا ) اب تھوڑی دیر میں ہم پشاور کے ہوائی اڈے پر اترنے والے ہیں کیونکہ کابل گھنگور بادلوں میں چھپا ہوا ہے ۔ وہاں ہم اتر نہیں سکتے ۔ امید ہے آپ کا سفر خوشگوار گزرا ہو گا ۔ دراصل آثار شروع ہی سے ٹھیک نہیں تھے ۔ جب سے کابل جانے کا سنا لوگ ہمیں برابر ڈرا رہے تھے کہ سردی ہے جانا نہیں ، مر جاؤ گے ۔ مولانا حامد علی خاں نے کہا ، میں کابل میں دو دو اوور کوٹ پہن کر بھی یہ محسوس کرتا تھا کہ تن زیب کا انگرکھا پہنے ہوئے ہوں ۔ حمید اختر نے نصیحت کی کہ جاتے ہی وہاں سے ڈگلا نما افغانی کوٹ خرید لینا ( ورنہ میں نتائج کا ذمہ دار نہ ہوں گا ) ان لوگوں کا ہم ذکر نہیں کرتے جو ہم سے جل کر طعنے تشنے پر اتر آئے تھے ۔ ایک نے تو یہاں تک کہا کہ کیا کابل میں گدھے نہیں ہوتے جو تم وہاں جا رہے ہو ۔ خیر ، فکر ہر کس بقدر ہمت اوست ۔ ایک جونا مارکیٹ ہم شرما شرمی میں نہیں گئے ، ورنہ کون سی جگہ ہے جہاں سے ہم نے اپنے لیے کپڑے جمع نہیں کیے ۔ ہمیں دراصل اوور کوٹ وغیرہ درکار تھے اور کوئی اونی زیر جامہ مل جاتا تو سبحان اللہ لیکن ہماری شہرت ایسی خراب ہوئی کہ لوگوں نے قیاس کیا ، ہم شاید فلسطین کے مہاجروں یا افغانستان کے پاوندوں کے لیے کپڑے جمع کر رہے ہیں ۔ سب نے اپنے پھٹے ہوئے گھسے ہوئے کپڑے ہمارے سر منڈھنے کی کوشش کی ۔ وہ جانتے تھے کہ اگر واپس دے گا تو ڈرائی کلین کرا کے دے گا ۔ نہ دے گا تو ہماری جان ان کپڑوں سے چھوٹے گی ۔ دونوں صورتوں میں نقصان اسی شخص کا ہے ۔ اوورکوٹ ہمارے پاس دو ہو گئے ۔ ایک تو آغا جعفری کا عطیہ اتنا خوبصورت اور دیدہ زیب کہ پہننے کو جی نہ چاہے ۔ دوسرا حبیب اللہ شہاب کا جو شاید انھوں نے قطب شمالی کی مہم کے لیے بنوایا تھا کیونکہ ہم نے اسے پہنا تو بوجھ کے مارے زمین پر بیٹھ گئے ۔ دو آدمیوں نے ہماری بانہوں میں ہاتھ دے کر ہمیں دوبارہ کھڑا کیا اور پھر اسے پہن کر ہم بالکل برفانی ریچھ معلوم ہوتے تھے ۔ بس رنگ کا فرق تھا کیونکہ برفانی ریچھ غالبا سفید ہوتا ہے ۔ کلہ و دستار ہم سر پہ نہیں رکھتے لیکن اس خاص موقعے کے لیے ایک فیلٹ خریدی ، اس کا الٹا سیدھا معلوم کیا ۔ لومڑی کی کھال کے دستانے لیے ، گلے میں کانگڑی ڈالنے کا بھی خیال تھا لیکن وہ کشمیر کی خاص چیز ہے ، ہمارے کراچی میں نہیں ملتی ۔ اس سارے سازوسامان سے لیس ہو کر دم تحریر ہم پشاور میں پڑے ہیں ۔ یہ ڈین ہوٹل کا کمرہ ۴۷ ہے ۔ آتش ، دان میں آگ دہک رہی ہے ۔ جس طرح ہمارے گاؤں کے فتح دین درزی نے کراچی میں ایف ۔ ڈین اینڈ سنز ٹیلرز اینڈ آؤٹ فٹرز کے نام سے اپنی دکان لگائی اور چمکائی ہے ۔ اس سے ہم سمجھتے تھے کہ ڈین ہوٹل بھی کسی احمد دین نور دین کا ہو گا لیکن ہوٹل کا ناک نقشہ بتاتا ہے کہ یہ واقعی کسی انگریز بہادر کی ملکیت رہا ہے ۔ لان کشادہ ، احاطہ کشادہ ، کمرے کشادہ ، ہر چیز کشادہ ہے سوائے مالکوں کے دل کے ، کیونکہ ہمارے کمرے میں بجائے غالیچوں کے ان کی کترنیں پڑی ہیں ۔ ٹھنڈے کمرے کے فرش پر ان پر پاؤں رکھتے ہوئے یوں گزرنا پڑتا ہے جیسے کیچڑ میں پڑی ہوئی اینٹوں پر بچتے بچاتے قدم رکھتے ہوئے چلتے ہیں ۔ لاؤنج کے قالین بھی گھسے پھٹے ہیں اور عظمت رفتہ کی کہانی کہ رہے ہیں ۔ جدید ہوٹلوں کی سی نہ اس میں شان ہے نہ آسائش اپنی عمر طبیعی میں سے یہ کچھ ہنس کر گزار چکا ہے اور کچھ رو کر گزار رہا ہے ۔ سید محمد جعفری نے جو مصرع پرانے کوٹ کی مدح میں لکھا تھا ، ہمیں اس ہوٹل کو دیکھ کر یاد آیا : کسی مرے ہوئے گورے کی یادگار ہے یہ باوجود فون کرنے کے کوئی دوست پشاور میں نہ مل سکا لیکن پشاور والوں کی عالی حوصلگی سے ہم کماحقہ ، متاثر ہو چکے ہیں ۔ ہمیں پی آئی اے کے دفتر جانا تھا ۔ کسی نے بتایا کہ انٹرنیشنل ہوٹل میں ہے ۔ ہم نے اپنے ہوٹل کے کاونٹر پر جا کر پوچھا کہ کتنی دور ہے یہ جگہ ؟ تو کاؤنٹر کلرک نے بتایا کہ جناب بالکل ہمارے پچھواڑے ہے ، بس کوئی ایک فرلانگ ہو گی ۔ آپ ہوٹل کے دروازے سے نکل کر بڑی سڑک پر آیے اور بائیں ہاتھ کو چلیے بس سامنے ہی ہے ۔ جب ہم اس ہدایت کے مطابق کوئی پون میل کی مسافت طے کر چکے تو ایک صاحب سے پوچھا ۔ انھوں نے کہا ، پی آئی اے کا دفتر ! جی وہ تو یہ رہا ۔ آپ کو اسی راستے پر ایک سنیما ملے گا اس کے بعد بس پی آئی اے کا دفتر ہے اور واقعی اس جگہ سے کوئی آدھ میل آگے ہمیں وہ دفتر مل گیا ۔ یہ جگہ واقعی ڈین ہوٹل کے پچھواڑے میں ہے لیکن ایسا ہی ہے جیسے کراچی کے پچھواڑے میں کاٹھیا واڑ ہے اور لاہور کے پچھواڑے میں تبت پڑتا ہے ۔ انسان عالی حوصلہ ہو تو اسے میل اور فرسنگ کے فاصلے فرلانگیں اور گز ہی معلوم ہوتے ہیں ۔ ہمارا پشاور کی مزید سیر کرنے کا بھی ارادہ تھا لیکن اس ایک مثال سے خائف ہو گئے کیونکہ ہم ان بزرگ سے پوچھتے کہ درہ خیبر کتنی دور ہے تو وہ یقینا یہی فرماتے کہ بس دو منٹ کا راستہ ہے سیدھے اس سڑک پر چلے جائیے ۔ اگلے چوک پر داہنے ہاتھ کو درہ خیبر ہی تو ہے ۔ پشاور کے ہوائی اڈے پر ہم نے اپنے ہمسفروں میں ایک ادھیڑ عمر کے بزرگ کو دیکھا کہ لمبی سرخ داڑھی ہے اور سر پر بھی کنگھی سے بےنیاز بالوں کا جھاڑ کھڑا ہے ۔ تھوڑا لنگڑاتے ہیں اور چھڑی لے کر چلتے ہیں ۔ پھولدار واسکٹ پہنے ہوئے تھے یعنی ان کی وضع قطع ، سج دھج سب سے الگ تھی ۔ ہم پی آئی اے کے کاؤنٹر پر اپنا ٹکٹ دکھا رہے تھے کہ وہ مسکراتے ہوئے ہمارے پاس آئے اور فرمایا ۔ تمہارے پاس یہ سکنڈے نیوین ایئر سروس کا ٹکٹ کہاں سے آ گیا ؟ ہم نے بتایا کہ یونیسکو جس کی طرف سے ہم نے یہ سفر اختیار کیا ہے ، اس نے پیرس سے اس کا انتظام کیا تھا ۔ بولے مجھے یوں جستجو ہوئی کہ میں ڈنمارک کا ہوں اور میرے وطن کی کمپنی ہے ۔ اس پر بات چل نکلی ۔ ہم نے انھیں بتایا کہ آپ کے وطن کی زیارت بھی ہم کر چکے ہیں ۔ کوپن ہیگن کے علاوہ السی نور بھی گئے تھے ۔ جہاں ہملٹ کے کا قلعہ ہے اور جہاں سے سمندر پار سویڈن نظر آتا ہے ۔ بولے ، مجھے افسوس ہے کہ میں نے ساری عمر ڈنمارک میں گزار کر السی نور آج تک نہیں دیکھا ۔ ہم نے یہ کہ کر ان کی ڈھارس بندھائی کہ ہم نے بھی کراچی میں آدھی عمر گزار دی ہے لیکن منگھوپیر نہیں گئے ۔ زیادہ تفصیل میں ہم نہیں گئے تاکہ ہمارا منگھوپیر ان کے السی نور کے مقابلے میں کچا نہ پڑ جائے ۔ یہ ڈاکٹر گلبرگ تھے ۔ ڈاکٹر گلبرگ دوا دارو والے ڈاکٹر ہیں لیکن نسخوں کے علاوہ کتابیں بھی لکھتے ہیں اور یہی ہماری ان سے دوستی کی وجہ ہوئی ۔ انھوں نے بتایا کہ ان کی کتاب اسکیموڈاکٹر برطانیہ اور امریکہ کے علاوہ کئی ملکوں میں چھپ چکی ہے ۔ ہم نے ریڈر ڈائجسٹ میں اس کا ذکر یا خلاصہ پڑھا تھا اور کچھ کچھ یاد تھا ۔ یہ سن کر وہ اور خوش ہوا اور اپنی بی بی سے کہا ۔ دیکھو یہ شخص کتنا پڑھا لکھا ہے اس نے غیڈغ ڈائجسٹ میں میری کتاب کا ذکر پڑھا ہے ۔ فرانسیسیوں کی طرح کا تلفظ وہ ہمیشہ غ ہی کرتے رہے ۔ ڈاکٹر گلبرگ مہم جو آدمی ہیں ۔ برسوں وہ گرین لینڈ جا کر اسکیموؤں کے ساتھ رہے ۔ ان کی زبان اور معاشرت اختیار کی ۔ انھی کا سابے نمک کھانا کھاتے رہے ۔ یہی مچھلی ، ریچھ کا گوشت وغیرہ ، برف کے جھونپڑوں میں قیام کیا اور پھر یہ کتاب لکھی ۔ اب میاں بی بی ایشیا اور مشرق بعید کے دورے پر نکلے تھے ۔ کینیا ، ہندوستان ، تھائی لینڈ اور نیپال ہوتے ہوئے پاکستان آئے تھے ۔ اب کابل اور تہران ہو کر وطن واپسی کا پروگرام تھا ۔ ہندوستان سے یہ لوگ ایک شب ٹھہر کر بھاگے کیونکہ یہ پارلیمنٹ اسٹریٹ پر جن پتھ ہوٹل میں ٹھہرے تھے ۔ اس روز سادھوؤں اور غیرسادھوؤں کی طرف سے گئو کشی کے معاملے پر خوف ناک مظاہرہ ہوا تھا جس میں جان و مال کا بےحد نقصان ہوا ۔ مظاہرین نے مغربی ٹورسٹوں کو بھی جہاں وہ نظر آئے گھیر لیا اور کہا یہ لوگ بھی مسلمانوں سے کم نہیں ۔ یہ بھی گائے کا گوشت کھاتے ہیں ۔ بڑی مشکل سے خشمگیں مجمعے کے نرغے سے نکل کر ہوٹل واپس پہنچے اور اسی دن نیپال روانہ ہو گئے ۔ پاکستانیوں خصوصاً پشاور والوں کے یہ بہت معترف تھے کہ بڑے تپاک اور خلوص سے ملتے ہیں ۔ پی آئی اے کی خاص طور پر تعریف کرتے تھے کہ اس کے آدمی بہت خلیق اور متواضع ہیں ۔ ہاں اپنے پیشاور والے ہوٹل کے نام سے بےمزا ہوتے تھے ۔ کہتے تھے یہ نظر بٹو ہے تاکہ پاکستان کو نظر نہ لگ جائے ۔ دیکھو کابل ہوٹل میں یہ چار ڈالر روزانہ کا کتنا اچھا کمرہ ہے ۔ اسے گرم رکھنے کا مرکزی نظام بھی ہے ۔ قالین ، فرنیچر ، سروس سبھی کچھ معقول ۔ پشاور میں میں تین روز رہا اور اس باوا آدم کے زمانے کے کمرے کے تیرہ ڈالر روزانہ دیتا رہا ۔ یہی نہیں ان لوگوں نے پانچ روپے روزانہ اس لکڑی کے بھی مجھ سے وصول کیسے جو کمرہ گرم رکھنے یا اس میں دھواں پھیلانے کے لیے روزانہ جلانی پڑتی تھی ۔ جاتے ہوئے جن لوگوں نے ہم سے پوچھا تھا کہ کیا کابل میں گدھے نہیں ہوتے ؟ ان کی اطلاع کے لیے گزارش ہے کہ ہوتے ہیں اور بہت ہوتے ہیں ۔ یہاں ہمارا مطلب چار ٹانگوں والی بلا سینگ کی مخلوق سے ہے ۔ دو ٹانگوں والے بھی یقینا ہوں گے ہم نے زیادہ جستجو نہیں کی ۔ یہ گدھے وہ تھے جو زرنگار پارک کے سامنے قطار در قطار کھڑے تھے اور ان کے پالان سنگتروں سے بھرے تھے ۔ یہاں سنگترے تل کر بکتے ہیں ۔ ڈاکٹر گلبرگ کی بی بی سنگتروں پر مچل گئیں اور بولیں ان کا بھاؤ پوچھو ۔ ہم نے بھاؤ پوچھا : آغا چند است ؟ ایران کی طرح یہاں بھی یہ معلوم ہوا کہ فارسی بولنا آسان ہے ۔ سمجھنا مشکل ۔ آغا نے جو جواب دیا ۔ وہ ہمارے پلے نہ پڑا ۔ حالانکہ ہم نے چہ؟ چہ ؟؟ کر کے ایک دو بار وضاحت بھی چاہی ۔ ان غیرملکیوں کو یہ بتانا غیرضروری تھا کہ یہ گدھے والا ان الفاظ میں ادائے مطلب سے قاصر ہے جو ہماری سمجھ میں آ سکیں ۔ لہذا ہم نے کہا چھوڑیے بہت مہنگا دیتا ہے لیکن وہ خاتون تھوڑی دور ایک اور گدھے کے پاس مچل گئیں کہ یہاں سے لے لو یہ سستا دے گا ۔ ہم نے ایک بات کی طرف اشارہ کر کے سنگتروں والے سے کہا کہ آغا بس اس قدر دے دو ۔ اس نے تولا تو چار سنگترے پڑے ۔ قیمت ہم نے نہ پوچھی کہ افہام و تفہیم میں دقت نہ ہو ۔ آخر باہم زبان سمجھنے نہ سمجھنے کا معاملہ ہمارا اور ہمارے افغان بھائیوں کا ہے ڈنمارک والوں کو اس سے کیا مطلب ۔ ہم نے دس افغانی کا نوٹ دیا ۔ اس نے چار افغانی کاٹ کر باقی ریز گاری ہمیں دے دی ۔ ڈاکٹر گلبرگ اور ان کی بی بی نے ہمارا بہت شکریہ ادا کیا اور کہا کہ اس دیار غیر میں جہاں ہماری زبان اور انگریزی سمجھنے والا کوئی نہیں تم ہمارے ساتھ نہ ہوتے تو ہم کیا کرتے ۔ ہم نے موزوں الفاظ میں کسر نفسی کے بعد کہا کہ خیر انسان ، انسان کے کام آتا ہی ہے ۔ بنی آدم اعضائے یک دیگر اند وغیرہ جس کام سے ہم کابل گئے تھے ، اس کا تعلق کتابوں سے تھا ۔ ہم نے اپنے ایک افغانی دوست سے کہا کہ ہمیں کسی پبلشر سے ملوائیے ۔ بولے یہاں کوئی پبلشر ہی نہیں چھوٹا موٹا تو ہو گا ؟ نہ چھوٹا نہ موٹا پھر کتب فروش کتابیں کہاں سے لیتے ہیں ؟ کتب فروش ؟ کون سے کتب فروش ؟ ہم نے کہا بازار میں کتابیں بیچنے والوں سے مطلب ہے ۔ اس کے علاوہ ریلوے اسٹیشنوں پر بھی بک اسٹال ہوتے ہیں ۔ کابل قندھار وغیرہ میں ہوں گے ہی ، جہاں سے مسافر سفر میں دل بہلانے کے لیے ناول رسالے ، جنتریاں وغیرہ خریدتے ہیں ۔ ہمارے دوست نے کسی قدر جھلاہٹ سے کہا یہ شیطانی چرخہ تمھی کو مبارک ہو ۔ تب ہمیں افغانستان کے متعلق وہ مضمون یاد آیا جو ہم نے کابل جانے سے پہلے پڑھا تھا ۔ لکھا تھا کہ ادھر آپ نے درہ خیبر کے پار افغانستان کی نئی سرزمین میں قدم رکھا ، ادھر ایک صدی پیچھے پہنچ گئے ۔ پبلشروں کی حد تک تو ٹھیک ہے کہ افغانستان میں اس نام کی کوئی مخلوق نہیں ۔ حکومت کے محکمے اور ادارے سرکاری مطبعوں میں کتابیں چھاپتے ہیں ۔ ان کی بھی مکمل تعداد پورے ملک میں پانچ ہے ۔ پرائیویٹ پریس کوئی نہیں ہے ۔ اوّل تو ان حالات میں کوئی شخص کچھ لکھنے کا حوصلہ ہی نہیں کرتا اگر کوئی مرزا غالب یا فیض احمد فیض پیدا ہو بھی جائے تو ازراہ قانون اسے حکومت کو عرضی دینی چاہیے کہ بندے کی یہ تالیف لطیف زیور طبع سے آراستہ کی جائے ۔ وہ ٹھوک بجا کر دیکھیں گے کہ ہاں کوئی مضائقہ نہیں تو حکم ملے گا کہ اچھا چھاپے دیتے ہیں ۔ کاغذ کتابت ، طباعت کے پیسے لاؤ اور جب چھپ جائے تو جہاں جی چاہے ، جیسے جی چاہے بیچو ۔ مانگ کا حال یہ ہے کہ کچھ کتابیں شائقین خرید لے جاتے ہیں ، کچھ بنیا لے جاتا ہے اور اس میں کشمش چلغوزے وغیرہ ڈال کر بیچتا ہے ۔ ہمارے انھی دوست نے فرمایا کہ تم جو کچھ بھی کہو ۔ اس نظام میں مصلحت یہ ہے کہ لوگ بیہودہ شاعری اور رنگیلے ناولوں وغیرہ سے محفوظ رہتے ہیں ۔ ریلوے کی کہانی یہ معلوم ہوئی کہ شاہ امان اللہ خان نے اپنے زمانے میں دارالامان نام کی تازہ بستی بسائی تھی وہاں تک ریلوے لائن ریلوے لائن نہ کہیے ٹرالی لائن بچھائی تھی ۔ بچہ سقا نے ان کا تاج و تخت چھینا تو پوچھا یہ کیا چیز ہے ؟ چنانچہ فرنگیوں کی بدعت قرار دے کر اکھاڑ پھینکا ۔ ہم نے دارالامان میں اس کے اکھڑے ہوئے زنگ خوردہ سلیپر اور دو تین ٹوٹی پھوٹی بوگیاں آثار صنادید کے طور پر ایک جھونپڑے کے سامنے کھڑی پائیں جو ایک زمانے میں ریلوے اسٹیشن تھا ۔ دریائے کابل جو شہر کے بیچوں بیچ بہتا ہے ، ہمارے ہوٹل سے کچھ دور نہ تھا ۔ دریا لفظ کے استعمال کے لیے ہم دریائے ستلج اور سندھ ، دریائے گنگا اور جمنا ، دریائے ہوانگ ہو اور ینگسی وغیرہ سے تہ دل سے معذرت خواہ ہیں ۔ کراچی والے دریائے کابل کی وسعت کا اندازہ کرنا چاہیں تو اس گندے نالے کو دیکھ لیں جو نہ جانے کہاں سے آتا ہے اور کہاں جاتا ہے لیکن ویمن کالج کے پاس سے گزرتا ہے ۔ فرق اس نالے اور دریائے کابل میں یہ ہے کہ اس نالے کا پانی نسبتا صاف ہے اور اس میں اتنی زیادہ بو نہیں آتی ۔ پانی کی مقدار بھی آج کل تو اسی نالے میں زیادہ ہے ۔ ہاں گرمیوں میں سنا ہے برف پگھلتی ہے تو دریائے کابل کی ناطاقتی کچھ دور ہو جاتی ہے ۔ دیوار پر سے نیچے جھانکیں تو دریا کی غریب نوازی کا نقشہ یہ نظر آتا ہے کہ یہاں ایک بڑھیا کپڑے دھو رہی ہے ۔ تھوڑا آگے اس میں بچے نہا بھی رہے ہیں اور آس پاس کے گھر والوں کو بھی کوڑا پھینکنے کا بڑا آرام ہے ۔ ٹوکری اٹھائی اور دریا میں جھاڑ دی یہی دریا پیاسوں کی تشنگی بھی رفع کرتا ہے کیونکہ نئے حصہ شہر کو چھوڑ کر پرانے شہر میں گھروں تک پانی کے پائپ لے جانے کا کوئی سلسلہ نہیں ۔ ہتھی والے اور کہیں کہیں دوسرے نلکے البتہ ہیں جن سے محلے والے اپنی باری سے مٹی کے مٹکے اور جھجریں بھر لے جاتے ہیں ۔ ان مٹکوں کی وضع قطع کے ظرف ہم نے یا تو عجائب گھروں میں دیکھے یا پھر رباعیات عمر خیام کی بعض تصویروں میں صراحی آپ نے دیکھی ہے ؟ ان سے ذرا بڑے ہوتے ہیں ، لہذا انھیں صراحا کہ لیجیے ۔ ایک طرف کو پکڑنے کے لیے دستہ بھی لگا دیجیے ۔ بےشک اب حکومت پانی پائیوں کے ذریعے گھروں تک پہنچانے کا بندوبست کر رہی ہے ، لیکن فی الحال تو شہر میں سقوں کا راج ہے ۔ ایک سقا تو کچھ دنوں تک ملک کا بادشاہ بھی رہا ہے لیکن وہ الگ کہانی ہے ۔","ہم نے سفرنامے بہت لکھے ہیں ۔ چین و ماچین کے سفرنامے ، ایران و توران لے کے سفرنامے ، ان جگہوں کے سفرنامے جہاں ، ہم نہیں گئے اور ان وارداتوں کا چشم دید احوال جو ہم نے نہیں دیکھیں ۔ آج صبح ہم کابل کے لیے چلے تھے لیکن رات ہو گئی ہے اور کابل پہنچے نہیں ہیں ۔ مولانا حامد علی خاں نے کہا ، میں کابل میں دو دو اوور کوٹ پہن کر بھی یہ محسوس کرتا تھا کہ تن زیب کا انگرکھا پہنے ہوئے ہوں ۔ حمید اختر نے نصیحت کی کہ جاتے ہی وہاں سے ڈگلا نما افغانی کوٹ خرید لینا ( ورنہ میں نتائج کا ذمہ دار نہ ہوں گا ) ان لوگوں کا ہم ذکر نہیں کرتے جو ہم سے جل کر طعنے تشنے پر اتر آئے تھے ۔ اوورکوٹ ہمارے پاس دو ہو گئے ۔ ایک تو آغا جعفری کا عطیہ اتنا خوبصورت اور دیدہ زیب کہ پہننے کو جی نہ چاہے ۔ دوسرا حبیب اللہ شہاب کا جو شاید انھوں نے قطب شمالی کی مہم کے لیے بنوایا تھا کیونکہ ہم نے اسے پہنا تو بوجھ کے مارے زمین پر بیٹھ گئے ۔ اس سارے سازوسامان سے لیس ہو کر دم تحریر ہم پشاور میں پڑے ہیں ۔ یہ ڈین ہوٹل کا کمرہ ۴۷ ہے ۔ ہمیں پی آئی اے کے دفتر جانا تھا ۔ ہم نے اپنے ہوٹل کے کاونٹر پر جا کر پوچھا کہ کتنی دور ہے یہ جگہ ؟ تو کاؤنٹر کلرک نے بتایا کہ جناب بالکل ہمارے پچھواڑے ہے ، بس کوئی ایک فرلانگ ہو گی ۔ یہ جگہ واقعی ڈین ہوٹل کے پچھواڑے میں ہے لیکن ایسا ہی ہے جیسے کراچی کے پچھواڑے میں کاٹھیا واڑ ہے اور لاہور کے پچھواڑے میں تبت پڑتا ہے ۔ پشاور کے ہوائی اڈے پر ہم نے اپنے ہمسفروں میں ایک ادھیڑ عمر کے بزرگ کو دیکھا کہ لمبی سرخ داڑھی ہے اور سر پر بھی کنگھی سے بےنیاز بالوں کا جھاڑ کھڑا ہے ۔ ہم نے انھیں بتایا کہ آپ کے وطن کی زیارت بھی ہم کر چکے ہیں ۔ کوپن ہیگن کے علاوہ السی نور بھی گئے تھے ۔ جہاں ہملٹ کے کا قلعہ ہے اور جہاں سے سمندر پار سویڈن نظر آتا ہے ۔ بولے ، مجھے افسوس ہے کہ میں نے ساری عمر ڈنمارک میں گزار کر السی نور آج تک نہیں دیکھا ۔ یہ ڈاکٹر گلبرگ تھے ۔ دیکھو یہ شخص کتنا پڑھا لکھا ہے اس نے غیڈغ ڈائجسٹ میں میری کتاب کا ذکر پڑھا ہے ۔ اب میاں بی بی ایشیا اور مشرق بعید کے دورے پر نکلے تھے ۔ کینیا ، ہندوستان ، تھائی لینڈ اور نیپال ہوتے ہوئے پاکستان آئے تھے ۔ یہاں سنگترے تل کر بکتے ہیں ۔ ڈاکٹر گلبرگ کی بی بی سنگتروں پر مچل گئیں اور بولیں ان کا بھاؤ پوچھو ۔ ڈاکٹر گلبرگ اور ان کی بی بی نے ہمارا بہت شکریہ ادا کیا اور کہا کہ اس دیار غیر میں جہاں ہماری زبان اور انگریزی سمجھنے والا کوئی نہیں تم ہمارے ساتھ نہ ہوتے تو ہم کیا کرتے ۔ پبلشروں کی حد تک تو ٹھیک ہے کہ افغانستان میں اس نام کی کوئی مخلوق نہیں ۔ ریلوے کی کہانی یہ معلوم ہوئی کہ شاہ امان اللہ خان نے اپنے زمانے میں دارالامان نام کی تازہ بستی بسائی تھی وہاں تک ریلوے لائن ریلوے لائن نہ کہیے ٹرالی لائن بچھائی تھی ۔ بچہ سقا نے ان کا تاج و تخت چھینا تو پوچھا یہ کیا چیز ہے ؟ چنانچہ فرنگیوں کی بدعت قرار دے کر اکھاڑ پھینکا ۔ کراچی والے دریائے کابل کی وسعت کا اندازہ کرنا چاہیں تو اس گندے نالے کو دیکھ لیں جو نہ جانے کہاں سے آتا ہے اور کہاں جاتا ہے لیکن ویمن کالج کے پاس سے گزرتا ہے ۔"
ایوب عباسی,"تمھاری نیکیاں زندہ تمھاری خوبیاں باقی محمد ایوب عباسی مرحوم کے بارے میں کیا کہوں اور کہاں سے شروع کروں ! وہ اتنے اچھے تھے اور اتنے ارزاں تھے اور اتنے ناگزیر تھے کہ اُن کے بارے میں کچھ کہنا شروع کروں تو سب سے پہلے یہ محسوس ہوتا ہے کہ یہ نہیں وہ ، یہاں سے نہیں وہاں سے ابھی نہیں آگے چل کر ، یوں نہیں ووں ۔ وہ موجود تھے تو اُن کی مثال نعائم فطرت کی تھی مثلاً : ہوا ، پانی ، روشنی جو اس درجہ عام و ارزاں ہیں کہ ان کی طرف توجہ مائل نہیں ہوتی لیکن اُن میں سے کسی میں کہیں سے کوئی فرق آ جائے تو پھر دیکھیے کیسی کیسی مشکلات کا سامنا ہوتا ہے اور یہی ناقابل التفات چیزیں کیسی نعمتیں بن جاتی ہیں ۔ ایوب ایسے ہی تھے ۔ وہ دوستوں کی زندگی میں اس طرح اور اس درجہ گھل مل گئے کہ ہم سب کو ان کی موجودگی کا احساس تک نہیں ہوتا لیکن جب وہ ہم سے رخصت ہو گئے تو ہم میں سے ہر ایک نے یہ محسوس کیا کہ جو چیز ناقابل التفات حد تک ارزاں و عام تھی وہی ناقابل بیان حد تک اچھی ضروری اور نایاب تھی ۔ ہم سب کی زندگیوں میں مرحوم کے گھل مل جانے کا راز یہ تھا کہ اُن میں بظاہر کوئی بات غیرمعمولی نہ تھی ۔ وہ غیرمعمولی قابلیت کے آدمی نہ تھے ، دولتمند نہ تھے ، کچھ بہت ذہین بھی نہ تھے ۔ نہ انھیں توڑ جوڑ آتا تھا ، نہ خوش پوشاک ، نہ خوش گفتار ، نہ خوش باش ، نہ رنگین و رعنا ۔ وہ معمولی آدمیوں سے بھی زیادہ معمولی تھے ۔ پھر بھی وہ ایسے تھے کہ اب ہم میں ویسا کوئی اور نہ اب ڈھونڈے سے بھی کوئی ایسا ملے ۔ سیاہ فام ، چیچک رو ، پست قد نحیف الحبثہ ۔ پہلے پہل کوئی دیکھے تو منہ پھیر لے ، برت لے تو غلام بن جائے ۔ میں بتا نہیں سکتا کہ ایوب کی خوبیوں نے اُن کی بدہئیتی کو کس درجہ دل آویز بنا دیا تھا ۔ میری ہی نہیں میرے عزیزوں اور دوستوں کی بھی اُن سے بڑی پرانی ملاقات چلی آتی تھی اور میں نہیں بتا سکتا کہ ہم سب کی زندگی میں ایوب کس قدر دخیل تھے اور اُن کی موت نے ہم سب کو کیسا بےقرار و مایوس اور کس درجہ بےدست و پا کر دیا ۔ سب جانتے ہیں کہ اُن کی جدائی کا جو الم مجھے ہے اس سے کم دوسروں کو نہیں ہے ۔ خدا ہی بہتر جانتا ہے ، اس پیکر حقیر میں دل سوزی و خودسپاری کا کیسا بےکراں و بیش قیمت خزانہ ودیعت تھا ۔ مجھ پر ، میرے بچوں پر ، میرے دوستوں پر اور میرے خاندان پر جان چھڑکتے تھے ۔ خوشی کی بات ہو تو ایوب صاحب سب سے پہلے موجود اور سب سے زیادہ خوش ۔ رنج و تردد کا موقع ہو تو سب سے پہلے حاضر ۔ بھاگے بھاگے پھر رہے ہیں ، کسی کو خاطر میں نہیں لاتے ، یا ہر شخص کی خوشامد کر رہے ہیں ۔ خوشی میں ہر طرح کے جملے سر کر رہے ہیں اور اپنی مسرت کا طرح طرح سے اظہار کر رہے ہیں ۔ رنج و مایوسی کا موقع ہو تو ایک حرف زبان پر نہیں ، نہ تسکین کا ، نہ تقویت کا ، چپ چاپ بیٹھے سراپا کا جائزہ لے رہے ہیں یا محبت و ہمدردی سے بےاختیار ہو ہو کر منہ تک رہے ہیں ۔ ذرا بھی احتمال ہوا کہ کسی کا آنا یا کسی معاملے میں میرا دخل میرے لیے تکلیف دہ ہو گا تو اسے پہلے ہی سے بھانپ کر کسی نہ کسی طرح اس کا سدباب کر دینا اور اس طرح کرنا کہ مجھے کانوں کان خبر نہ ہو ۔ میرا اور میرے دوستوں کا یہ حال تھا کہ ہاتھ پاؤں ہلانا نہ ہو اور ایوب سب کام کر دے ۔ بہت سی باتیں ایسی ہوتی تھیں جن کی تمام تر ذمے داری ہمیں پر ہوتی لیکن اس سے بہ ذات خود عہدہ برآ ہونے کے بجائے یا اس میں خاطر خواہ کامیابی نہ ہو تو ہم سب ایوب صاحب ہی پر بگڑتے تھے اور بہانے نکال نکال کر انھیں سخت سست کہتے تھے ۔ ایوب صاحب معمولی ملگجی شیروانی پہنے ، ٹوٹا پھوٹا جوتا ، میلا سا مفلر گلے میں لپیٹے جلدی جلدی چلے آ رہے ہیں ۔ ایوب صاحب کا گھر بارہ مہینے تھرڈ کلاس کا مسافر خانہ بنا رہتا تھا ، ہر طرح کے لوگ ٹھہرے ہوئے ہیں ۔ بالخصوص اعزہ اور دوستوں کے لڑکے ۔ مجھے یقین ہے اور میں بلاخوف تردید کہ سکتا ہوں کہ ایوب صاحب کے گھر میں قیام کر کے اُن کے خرچ سے ، ان کی توجہ و محنت سے ، ان کے بل پر اعزہ اور احباب کے جتنے لڑکوں نے علی گڑھ میں تعلیم حاصل کی ہو گی ، اتنا اب تک کسی اور شخص سے نہ اب تک ہوا اور نہ شاید آئندہ ہو ۔ اُن کے گھر میں طالب علموں کا وہ ہجوم کہ اندر جا کر دم گھٹنے لگتا تھا ۔ ہر شخص کو کھلانا پلانا ، سامان دینا ، ان کی ضرورتوں کو نظر میں رکھنا اور ان کی فکر کرنا ۔ اس کے بعد آفس کا کام ، دوستوں کا کام ، غرض اس شخص کی مشغولیتیں دیکھ کر ہم سب تعجب کیا کرتے تھے کہ یہ شخص زندہ کیسے ہے اور اس کے حواس کیوں کر بجا ہیں ۔ دوستوں میں سے کوئی بیمار پڑا اور یہ آ موجود ہوئے ، رات دن کا مسلسل قیام ، پاؤں دبا رہے ہیں ، سر میں تیل ڈال رہے ہیں ، دوا لا رہے ہیں ، کھانا تیار کر رہے ہیں ۔ بیماری میں آدمی چڑچڑا ہو جاتا ہے چنانچہ اس کی ہر قسم کی زیادتیاں بھی سد رہے ہیں ۔ بیمار اچھا ہوا تو شکریے میں بھی سخت سست ہی کلمات کہے ۔ ایوب صاحب کی سیرت و شخصیت کا عجیب اور نادر پہلو یہ تھا کہ بڑے سے بڑا آدمی ہو یا چھوٹے سے چھوٹا ، ان سے عزت آمیز محبت کرتا تھا ۔ ترس کھا کر یا مجبور ہو کر نہیں بلکہ ان سے محبت کرنے میں اسے لطف آتا تھا ۔ ایوب سے محبت کر کے جیسے دل کو تسکین ہو جاتی تھی ، ایک طرح کی پرافتخار اور اطمینان بخش تسکین ۔ جیسے یہ احساس کہ ہم میں بھلائی کرنے یا بلند ہونے کا جذبہ یا استعداد ہے ۔ ایوب سے محبت نہ کیجیے یا اُن کی عزت نہ کیجیے تو یہ محسوس ہوتا کہ ہم میں شریفانہ جذبات یا احساس ذمےداری کی کمی ہے ۔ اس کے ساتھ ساتھ یہ بھی مدنظر رکھیے کہ ایوب صاحب کے دل میں یہ بات کبھی گزری ہی نہیں کہ ان کی خدمات کا صلہ مل رہا ہے یا نہیں ۔ معاوضے کا احساس شاید ان میں پیدا ہی نہیں کیا گیا تھا ۔ بڑے چھوٹے کی خدمت یکساں لطف و تن دہی سے کرتے تھے ۔ پرووسٹ کے دفتر میں سب سے اہم عہدہ پر ہونے کے سبب ان کا سابقہ اساتذہ ، بیرا ، باورچی ، نائی ، چپراسی ، بھنگی بہشتی سب ہی سے براہ راست پڑتا تھا ۔ طلبہ کو خوش اور مطمئن رکھنا معمولی بات نہیں ہے ۔ ان کا ایوب صاحب سے طرح طرح سے سابقہ پڑتا تھا ۔ وہ ہر طالب علم کے خاندانی حالات و معاملات سے واقف رہتے تھے اور اسی اعتبار سے اُن سے سلوک کرتے تھے ۔ اس لیے ہر طالب علم ان کو اپنے گھر کے بزرگ اور خیراندیش کی حیثیت سے دیکھتا تھا ۔ یونیورسٹی میں اسٹرائیک ہے ۔ لڑکے ہیں کہ بےقابو ہوئے جاتے ہیں لیکن ایوب صاحب کا جادو برابر کام کر رہا ہے ۔ ایسے زمانے میں ان کا طرز عمل لڑکوں سے وہی ہوتا جو میدان جنگ میں صلیب احمر کا ہوتا ہے ۔ ایوب صاحب یونیورسٹی کے معاملات یا الجھنوں سے ہمیشہ علیحدہ رہتے اور حتی المقدور اپنے دوستوں کو بھی علیحدہ رکھنا چاہتے تھے ۔ اس قسم کے مسائل پر انھوں نے مجھ سے گفتگو نہ کی ۔ کبھی فرصت ہوتی اور یقین ہوا کہ میں گھبراؤں گا نہیں تو وہ اپنے خاندانی قضیوں کا تذکرہ چھیڑتے اور جو کچھ دل میں ہوتا ، بیان کر دیتے ۔ میں ان کی الجھنوں کو ہمدردی اور توجہ سے سنتا تو ایسا محسوس کرتے جیسے ان کا جی ہلکا اور اُن کے دکھ درد کا مداوا ہو گیا ۔ وہ اپنے رشتےداروں سے کچھ بہت زیادہ راضی نہ تھے ۔ سب کے سب ایوب صاحب کی شرافت اور کشادہ دلی سے ناجائز فائدہ اٹھانے کے درپے رہتے تھے ۔ اس کا انھیں غم تھا اور غم غلط ہی کرنے وہ میرے پاس آیا کرتے تھے ۔ ایک دن بہت اداس تھے ، آئے تو میں نے بڑی کوشش کی کہ کسی طرح ان کا جی بہل جائے ۔ معلوم نہیں کیا ہوا کہ وہ یک بہ یک آبدیدہ ہو گئے ۔ میں نے پوچھا تو بڑے تامل کے بعد واقعہ سنایا وہی عزیزوں کی دنایت اور شقاوت کا ۔ میں نے کہا : ایوب صاحب بددل نہ ہوں ، آپ کا کوئی قصور نہیں ، قصور ہے تو صرف اتنا کہ آپ خوش حال اور نیک نام کیوں ہیں ۔ ہمارے آپ کے اعزہ کے دلوں سے نیکی اور فیاضی اٹھالی گئی ہے ۔ اغیار کو تو یہ مسرور اور بافراغت دیکھ کر خوش ہوں گے اور فخر کریں گے لیکن اپنوں کو کھاتا پیتا یا ہنستا بولتا دیکھ کر غم و غصہ کے انگاروں پر لوٹنے لگیں گے ۔ یہ اپنے نکمےپن اور بےغیرتی کو اپنی بہت بڑی خوبی اور اپنا حربہ سمجھتے ہیں ۔ یہ اپنے کھاتے کماتے عزیز کو غاصب سمجھتے ہیں اور سمجھتے ہیں کہ آپ نے ان نعمتوں پر قبضہ مخالفانہ کر رکھا ہے جو بہ صورت دیگر ان کے قبضہ میں آتیں ۔ وہ کبھی نہ دیکھیں گے کہ وہ خود کتنے ناکارہ اور بےاطمینان ہیں اور جو فراغت ناموری اور نیک نامی سے رہ رہا ہے ، اس نے کتنی محنت کی ہے اور اذیت اٹھائی ہے ۔ مرحوم اپنے جن بزرگوں یا دوستوں کو عزیز رکھتے تھے ، انھیں میرے ہاں ضرور لاتے اور مجھ سے ملا کر بہت خوش ہوتے ۔ پھر بڑا اصرار کرتے کہ میں اُن سے اُن کے گھر یا جائے قیام پر جا کر مل آؤں ۔ یہی نہیں بلکہ جس کسی کو تکلیف یا مصیبت میں دیکھتے یا اس کے ہاں خوشی کی کوئی بات ہوتی تو مجھے خبر کرتے کہ میں وہاں ہو آؤں ۔ میں ایسا کر دیتا تو اُن پر مسرت و شکر گزاری کا عجیب عالم طاری ہوتا ۔ ظاہر ہے اس سے ان کا مقصد یہ تھا کہ میری اس بھلمنساہٹ کی لوگ قدر کریں لیکن یہ بات یہیں نہیں ختم ہو جاتی ۔ واقعہ یہ ہے کہ جس شخص یا بات سے انھیں تقویت یا مسرت پہنچتی تھی ، اس میں وہ مجھے بھی شریک کر لینا چاہتے تھے ۔ دوسرے یہ کہ میں نے ان کے انتخاب کو پسند کر لیا تو اس پر استناد کی مہر لگ گئی ۔ تیسرے یہ کہ انھوں نے جس کو مجھے ملایا ، اس کے ساتھ بہت بڑا سلوک یہ کیا کہ مجھ ایسے معقول آدمی سے اسے متعارف کیا ۔ بہ ظاہر یہ باتیں دور از کار اور خود میرے برخود غلط ہونے پر دال ہیں اور اپنے منہ سے اب اُن کا تذکرہ کرنا میرے لیے بڑی بھدی بات ہے لیکن میں مرحوم کی بعض تحت شعوری سے واقف ہوں ۔ ان کا مقصد وہی تھا جو میں نے بیان کیا ہے ۔ اس سلسلے میں ایک لطیفہ سینے : ایک دن بڑے اصرار سے کہنے لگے کہ رشید صاحب پتلون پہنا کیجیے ۔ میں نے کہا آخر کیوں ۔ کہنے لگے ہرج ہی کیا ہے ۔ میں نے بڑے تعجب سے پوچھا ، آخر اس فرمائش کی تک کیا ہے ۔ کہنے لگے کہ جی چاہنے میں تک کو کیا دخل ۔ میرے ان کے ایک بےتکلف دوست بھی بیٹھے ہوئے تھے ۔ انھوں نے یہ رد و قدح سنی تو معاملے کی نوعیت دریافت کرنے لگے ۔ میں نے بتایا تو اچھل پڑے ، کہنے لگے رشید صاحب قیامت تک نہ پہنیے گا ۔ اس نے ایک پتلون سلوائی ہے ۔ اسے پہننا چاہتا ہے ۔ آپ سے ڈرتا ہے ۔ اس کی باتوں میں نہ آئیے گا ۔ دیکھوں تو کس طرح پہنتا ہے سردی کا روز اور دوستوں کا مجمع تھا ۔ ہم سب ڈاکٹر عباد الرحمن خاں کے ہاں بیٹھے تھے کہ ایوب مرحوم نے کہا : سردی لگ رہی ہے کسی نے توجہ نہ کی ۔ تھوڑی ہی دیر بعد لیکن کسی قدر بےقرار ہو کر کہا! "" بڑی سردی ہے ، رشید صاحب میں چلا ۔ ڈاکٹر عباد نے کہا : نہ ٹھکانے سے کھاتے ہو ، نہ شریفوں کی طرح رہتے ہو ، سردی کیوں نہ لگے ۔ یہ کہ کر اندر سے اپنا وزنی گرم کوٹ لائے اور مرحوم کو اچھی طرح اوڑھا دیا ۔ چائے منگائی اور پلائی ۔ اس کے بعد بھی مرحوم نے کہا : رشید صاحب میں چلا ۔ میں ان کے لہجے سے اور ان کے چہرے کی طرف دیکھ کر چونکا ۔ ہم سب انھیں اوڑھا ڈھکا کر ان کے مکان پر پہنچا آئے ۔ صبح سے بخار نے زور پکڑا ۔ لاکھ لاکھ جتن کیے گئے لیکن کمزوری بڑھتی ہی گئی ۔ دوستوں کی تشویش بڑھی ، مایوسی بڑھی اور مرض الموت بڑھا ۔ دو تین ہفتے کے اندر سب کچھ ہو گیا ۔ کسی کی سمجھ میں نہ آیا کہ مرض کیا ہے ۔ سب نے یہی فیصلہ کیا کہ وقت آ پہنچا ۔ شام کے قریب نزع کے عالم میں تھے ۔ مکان کے باہر یونیورسٹی کے طلبہ اور عمائدین کا مجمع تھا لیکن ان سے فریب اور ان ہی میں ملا ہوا ایک اور ہجوم تھا ۔ بھنگی بہشتی ، چپراسی ، نائی ، دھوبی ، بیرے باورچی ، خانساماں ، خوانیحے والے اور ان میں سے بہتوں کے بیوی بچے ، خاموش ، مایوس ، سر جھکائے ! اور یہ وہ ہجوم تھا جو کسی مرنے والے کے دروازے پر ، جب کہ وہ اس جہان سے گزرنے والا ہو ، میں نے گذشتہ پچیس سال میں نہیں دیکھا تھا ۔ مرحوم کو سپرد خاک کیا گیا ۔ مولانا ابوبکر صاحب نے قبر کے سرھانے کھڑے ہو کر فرمایا : بھائیو ! ایوب اپنے پیدا کرنے والے کے ہاں پہنچ گئے ۔ اگر تم میں سے کسی کو کوئی تکلیف پہنچی ہو تو معاف کردینا ۔ گر یہ سب کے گلوگیر ہوا ، کسی نے روکا اور کسی نے نہ روگا ! ایک غم نصیب کے قلب کی گہرائیوں سے ایک اور دردناک صدا بلند ہوئی : کیا یہاں کوئی ایسا بھی موجود ہے جس پر ایوب کی خدمات کا صلہ واجب الادا نہ ہو ؟ اس آواز کو سنا کسی نے نہیں محسوس سب نے کیا ۔","تمھاری نیکیاں زندہ تمھاری خوبیاں باقی محمد ایوب عباسی مرحوم کے بارے میں کیا کہوں اور کہاں سے شروع کروں ! وہ اتنے اچھے تھے اور اتنے ارزاں تھے اور اتنے ناگزیر تھے کہ اُن کے بارے میں کچھ کہنا شروع کروں تو سب سے پہلے یہ محسوس ہوتا ہے کہ یہ نہیں وہ ، یہاں سے نہیں وہاں سے ابھی نہیں آگے چل کر ، یوں نہیں ووں ۔ نہ انھیں توڑ جوڑ آتا تھا ، نہ خوش پوشاک ، نہ خوش گفتار ، نہ خوش باش ، نہ رنگین و رعنا ۔ سیاہ فام ، چیچک رو ، پست قد نحیف الحبثہ ۔ پہلے پہل کوئی دیکھے تو منہ پھیر لے ، برت لے تو غلام بن جائے ۔ خوشی کی بات ہو تو ایوب صاحب سب سے پہلے موجود اور سب سے زیادہ خوش ۔ رنج و تردد کا موقع ہو تو سب سے پہلے حاضر ۔ ایوب صاحب کا گھر بارہ مہینے تھرڈ کلاس کا مسافر خانہ بنا رہتا تھا ، ہر طرح کے لوگ ٹھہرے ہوئے ہیں ۔ بالخصوص اعزہ اور دوستوں کے لڑکے ۔ دوستوں میں سے کوئی بیمار پڑا اور یہ آ موجود ہوئے ، رات دن کا مسلسل قیام ، پاؤں دبا رہے ہیں ، سر میں تیل ڈال رہے ہیں ، دوا لا رہے ہیں ، کھانا تیار کر رہے ہیں ۔ ایوب سے محبت نہ کیجیے یا اُن کی عزت نہ کیجیے تو یہ محسوس ہوتا کہ ہم میں شریفانہ جذبات یا احساس ذمےداری کی کمی ہے ۔ ایوب صاحب یونیورسٹی کے معاملات یا الجھنوں سے ہمیشہ علیحدہ رہتے اور حتی المقدور اپنے دوستوں کو بھی علیحدہ رکھنا چاہتے تھے ۔ ہم سب ڈاکٹر عباد الرحمن خاں کے ہاں بیٹھے تھے کہ ایوب مرحوم نے کہا : سردی لگ رہی ہے کسی نے توجہ نہ کی ۔ تھوڑی ہی دیر بعد لیکن کسی قدر بےقرار ہو کر کہا! "" بڑی سردی ہے ، رشید صاحب میں چلا ۔ ڈاکٹر عباد نے کہا : نہ ٹھکانے سے کھاتے ہو ، نہ شریفوں کی طرح رہتے ہو ، سردی کیوں نہ لگے ۔ یہ کہ کر اندر سے اپنا وزنی گرم کوٹ لائے اور مرحوم کو اچھی طرح اوڑھا دیا ۔ چائے منگائی اور پلائی ۔ ہم سب انھیں اوڑھا ڈھکا کر ان کے مکان پر پہنچا آئے ۔ شام کے قریب نزع کے عالم میں تھے ۔ مکان کے باہر یونیورسٹی کے طلبہ اور عمائدین کا مجمع تھا لیکن ان سے فریب اور ان ہی میں ملا ہوا ایک اور ہجوم تھا ۔ بھنگی بہشتی ، چپراسی ، نائی ، دھوبی ، بیرے باورچی ، خانساماں ، خوانیحے والے اور ان میں سے بہتوں کے بیوی بچے ، خاموش ، مایوس ، سر جھکائے ! اور یہ وہ ہجوم تھا جو کسی مرنے والے کے دروازے پر ، جب کہ وہ اس جہان سے گزرنے والا ہو ، میں نے گذشتہ پچیس سال میں نہیں دیکھا تھا ۔ مرحوم کو سپرد خاک کیا گیا ۔"
